 Kiongozi wa wasiomtambua Mungu hatimaye aonekaniwa na Yesu Kristo CHAMA cha Wasioamini Mungu nchini (AKS) kimewataka Wakenya wanaotaka nafasi ya katibu mkuu kutuma maombi baada ya aliyekuwa akishikilia wadhifa huo Seth Mahiga kujiuzulu na kumkumbatia Yesu. Rais wa chama hicho Harrison Mumia alisema kuwa Bw Mahiga alijiuzulu Jumamosi baada ya ‘kupata Yesu’. “Jioni ya leo, tumesikitishwa na uamuzi wa katibu wetu, Seth Mahiga, kujiuzulu. Alisema sababu yake ya kujiuzulu alipata Yesu Kristo na hataki tena kuendelea na shughuli za kuvumisha shughuli za wasioamini Mungu nchini Kenya,” akasema Bw Mumia. Rais wa AKS alimtakia Bw Mahinga mema katika imani yake mpya ya kumtukuza na kumtumikia Mungu. Bw Mugenda anasema kitu cha kwanza alifanya baada ya kupokea habari hizo ni kumfuta kazi Bw Gatama kwa kukiuka sera za kampuni. Bw Mugenda anasema kuwa Bw Gatama na Bi Wangari ni wapenzi wanaofahamiana vyema na kisa hicho chote ni cha kifamilia. Bw Mugenda anasema kuwa wawili hao baada ya kulewa walianza kubishana na ndipo mwanamke huyo aliruka kutoka gorofa la 12 na akaangukia paa la gorofa la Tisa—hali ambayo pia inazua maswali kuhusu urefu huo na unusurike ukiwa mwanamke na ambaye ni mlevi, ikizingatiwa kuwa nyumba za gorofa hazijaezekwa kwa mabati au magondoro bali paa ni sawa na baranbara ya lami! Katika hali hiyo, Bw Mugenda anashauri wanaoandika kuhusu suala hili wajiepushe na ukora wa kimawazo na ambao unapindua hali na kugeuza kisa kama hichi kuwa cha kushambulia wanaume kuwa ni wanyama. “Wanaoandika hata hawajui kisa kilifanyika wapi na hakuna aliyekuwa ndani ya usiri huo wa wawili hao ndani ya afisi yangu ndio ajue mrembo alirushwa na hatimaye mbona hakuna nukuu za taarifa ya mlalamishi,” asema. Ni habari hizo ambazo zilichambuliwa na Bw Shaffie na akaishia kufutwa kazi. Shaffie alisisitiza msimamo wake kwamba ikiwa wanawake wanataka kupata afueni ndani ya dunia ya mafisi, ni lazima wajiwekee vigezo vya kutangamana na kukumbatia uchumba. Alisema kuwa ni lazima wanawake wajiangazie kama wasiopatikana kwa urahisi na ikiwa ni lazima wakutane kabla ya kuzoeana, iwe ni katika maeneo yasiyo pembeni na usiri hatari. Hapo ndipo wasimamizi wa mitambo ya Homeboyz Radio baada ya Shaffie kukemewa katika mitandao ya kijamii waliamua kuwafuta wote watatu kazi. Hii ilikuwa ni baada ya serikali kutoza kituo hicho faini ya Shilingi Moja Milioni na kupiga marufuku Shoo ya Shaffie ya Lift-Off kwa kipindi cha nusu mwaka na ikamwamrisha mtangazaji huyo aombe msamaha kwa mitambo na pia kwa vyombo vya habari. Kisa chote kikiangazia jinsi kutegemea habari zisizotimiza vigezo vya uadilifu wa maandalizi, ukosefu wa uchunguzi wa kina na wakubwa serikalini na katika makampuni ya kibinafsi kukimbia kutekeleza adhabu ili kujipa umaarufu…huishia kuvuruga kila safu ya mkondo wa haki. Ukeketeji Mlima Kenya unavyochochewa na laana Changamoto kubwa katika mapambano dhidi ya ukeketaji dhidi ya wanawake wa Mlima Kenya ni laana ya kuachwa na nyanya wengi wa eneo hilo. Pale ambapo katika uhai wao, nyanya hao wanatoa laana kuwa kila mtoto atakayezaliwa ndani ya familia yake na awe msichana ambaye atapewa jina lake, asiwahi kosa kukeketwa. “Yaani, nyanya katika familia anasema kuwa jina lake lisiwahi kosa kukeketwa hivyo basi kuweka kizazi chake chote katika utumwa wa kukeketa wasichana,” asema Mwenyekiti wa Muungano wa Maendeleo ya Wanawake (MYWO) eneo hilo Bi Lucy Nyambura (pichani). Bi Nyambura anaelezea kuwa laana ya mama mzazi katika ukanda wa Mlima Kenya—ambapo jamii za Agikuyu, Aembu na Ameru huishi kwa wingi—huwa ya kuogofya sana kwa kuwa madhara yake ukiikaidi huwa ni mauti au ulemavu wa kiwango cha juu. “Laana ya mama mzazi huhangaisha na huwa inasemwa kuwa haina tiba. Ukilaaniwa na mamako, huwa ni sawa na kuhukumiwa kukumbana na mauti. Ni katika hali hiyo ambapo laana hiyo ya ukeketaji ikiachwa, hata iwe familia yenu ni ya wokovu, itabidi sasa muanze kukeketa wasichana wote ambao wako na jina lake,” asema Bi Nyambura. Anasema kwamba huku juhudi tele za kupambana na ukeketaji wa wanawake zikiwa ndani ya Kaunti za Rift Valley, Mashariki na Kaskazini Mashariki, “uhaini huo bado unaendelezwa katika maeneo ambayo yanadhaniwa kuwa ya kidini na ya ustaarabu wa kijamii,” asema Bi Nyambura. Naibu Waziri wa Spoti, Utamaduni na Turathi za Kitaifa Bw Zack Kinuthia anasema kuwa uzito wa laana hii ya nyanya kwa watoto wa kike eneo hilo huwa na uzito kwa kuwa “huwa wanaaga dunia kabla ya hawajabatilisha laana hiyo.” Anasema kuwa mauti ya nyanya hao huwatumbukiza wasichana wa familia hizo katika utiifu kwa laana ya milele hivyo kuwa na ungumu wa kupambana na ukeketaji wa wasichana. “Utapata kwamba familia imejaa wokovu lakini inaendeleza ukeketaji dhidi ya wasichana. Kuna hata viongozi wa makanisa ambao kwa upande mmoja wanakiri imani ya Mungu lakini kwa upande mwingine wanakiri imani ya miungu ya nyanya walioaga dunia na wakawaachia laana ya kukeketa wasichana wao,” asema Bw Kinuthia. Katika hali hiyo, Bw Kinuthia anasema ukeketaji katikaMlima Kenya dhidi ya wasichana bado unaendelezwa na kwa kuwa wengi ni wastaarabu ambao sio mila ya dhati ambayo wanatekeleza bali ni kutii laana ya waliokufa na kuoza. Bi Nyambura anasema kuwa kuna dini ambazo huendeleza Injili za kutii laana za waliokufa hivyo basi kuchochea ukeketaji huo kuendelea. “Ni katika hali hiyo ambapo utapata baadhi ya wazazi wa eneo hilo wakisaka huduma za ukeketaji hadi katika hospitali za umma na kibinafsi,” akasema Bi Nyambura. Mshirikishi wa masuala ya kiusalama eneo la Kati mwa nchi Bw Wilfred Nyagwanga alisema kuwa hali hiyo ni ya ukweli na ambapo mikakati ya kupambana na hali hiyo inaendelea. “Kile sisi katika serikali huwa tunatekeleza sheria wala sio imani na itikadi…Sheria kwa sasa inasema kuwa ni uhaini kukeketa wanawake na huo ndio msimamo wetu,” akasema. Bw Nyagwanga hata hivyo alikubali kuwa wazazi wengine wakihofia kuandamwa na sheria huwa wanajificha sana wakisaka huduma za wakeketaji hivyo basi kugeuza hali hii yote kuwa ujambazi wa kimyakimya dhidi ya wasichana wadogo. Daraja la Liwatoni lazidisha hatari ya kuenea kwa corona MPANGO uliotajwa kuwa wa kuzuia maambukizi ya Covid-19 jijini Mombasa umegeuka kuwa tisho kubwa zaidi la kueneza janga hilo. Hii ni baada ya msongamano mkubwa wa watu kushuhudiwa jana katika Daraja la Liwatoni, baada ya zaidi ya watu laki tatu kulazimishwa kulitumia badala ya kuabiri feri. Agizo hilo lilitolewa na kamati ya dharura ya kudhibiti Covid-19 katika Kaunti ya Mombasa, ikiwataka watu wanaotembea kutumia daraja hilo badala ya feri ili ‘kuepuka janga la corona.’ Lakini msongamano ambao kamati hiyo ilisema ilikuwa inataka kupunguza uliongezeka katika daraja hilo, na hivyo kuweka maisha ya wakazi katika hatari kubwa zaidi. Daraja hilo linaloelewa baharini, lilijengwa mwaka jana ili kupunguza msongamano Likoni.Zaidi ya abiria laki tatu hutumia Kivuko cha Likoni kutoka Kisiwani Mombasa hadi Pwani Kusini kila siku. Akina mama wajazito na walemavu jana walielezea masaibu yao baada ya kushurutishwa kutumia daraja hilo badala ya feri. “Tumeteseka sana wakati wa kuvuka kutokana na msongamano wa watu,” alisema Fatuma Pingu mkazi wa Likoni.Naye Bi Aisha Mohammed aliisihi serikali kuruhusu walemavu, wajawazito na wafanyibiashara kutumia feri badala ya daraja hilo wanaposafirisha vyakula kutoka soko la Kongowea. Hata hivyo, Bw Chrispine Otieno, mkazi wa Likoni aliisifu serikali kwa hatua hiyo akisema itawalinda dhidi ya virusi vya corona. “Tutahakikisha kuwa wakazi wamelipwa fidia kwa kupoteza ardhi na mali yao nyingine ili waweze kutoa nafasi ya uchimbaji wa madini hayo. Mahali wataenda tutawajengea hospitali, shule, kuwawekea stima, maji na barabara za kisasa,” alisema mkuu wa kampuni hiyo, Niklas Saizler. “Tumekuwa tukifanya utafiti eneo la Pwani ya Kenya kwa muda mrefu na sasa tumethibitisha kuna dhahabu nyingi na ya thamani kubwa,” akasema Saizler. “Kiasi kikubwa zaidi kinapatikana Lamu chini ya bahari. Dhahabu hiyo ni ya ubora wa juu kuliko nyingine yoyote duniani,” akaongeza. Alisema mpango huo wa kuhamisha wakazi utaanza kutekelezwa baada ya kushauriana na viongozi wa eneo hilo na kukubaliana kuhusu fidia inayopasa kulipwa wakazi. Hata hivyo, baadhi ya wakazi waliozungumza na wanahabari walisema hawatakubali kamwe kuondoka Pwani hata kama watalipwa mamilioni ya pesa. “Sitotoka hapa mie. Hii ni dhuluma kubwa. Huwezi ukatuhamishia bara eti kwamba unataka kuchimba dhahabu katika mashamba yetu. Mungu alikuwa na sababu alipotupatia makao hapa! Hata nikifa, mwili wangu hautatoka Pwani,” akasema Juma Charo, mkazi wa eneo la Shimo la Kale. Viongozi wa makundi ya kijamii pia walipinga pendekezo hilo. “Hao watu wanaota mchana. Hakuna vile utahamisha mamilioni ya wakazi kwa sababu unataka kuiba raslimali zao. Tutapigana nao hadi mwisho,” akaeleza Sheriff Karim kutoka Lamu. Upanuzi wa uwanja wa ndege wa Manda waanza HALMASHAURI ya Usimamizi wa Viwanja vya Ndege nchini (KAA) limeanzisha ukarabati wa uwanja wa ndege wa Manda, Kaunti ya Lamu unaokadiriwa kugharimu serikali kima cha Sh 200 milioni. Mradi huo ambao unahusisha ujenzi na upanuzi wa njia pamoja na mahali pa kupakisha ndege punde zinapotua umepangwa kuchukua muda wa miezi sita kukamilika. Mkurugenzi wa KAA Ukanda wa Pwani, Peter Wafula, alisema shughuli ya ujenzi na upanuzi wa sehemu hizo za uwanja wa ndege wa Manda inaendelea baada ya kuanza rasmi mwezi Machi mwaka huu. Bw Wafula alisema wanatarajia shughuli hiyo ya ujenzi kufikia kikomo ifikapo Agosti mwaka huu. Afisa huyo alisema KAA iliafikia kupanua na kujenga sehemu husika ili kuwezesha ndege zaidi kutua na kupata nafasi ya kupaki kwenye uwanja huo kwa wakati mmoja. Alisema sehemu zinazokarabatiwa kwa miaka kadhaa zimekuwa katika hali mbaya, hatua ambayo ilichangia baadhi ya kampuni za usafiri wa ndege nchini, ikiwemo Jambojet kukatiza safari zake kwenye eneo la Lamu. Bw Wafula anasema anaamini kukamilika kwa ukarabati unaoendelea uwanjani humo kutasaidia kuvutia kampuni nyingi zaidi za ndege kuanzisha huduma zake za usafiri Lamu. Ujenzi ukiendelea kwenye uwanja wa ndege wa Manda, Kaunti ya Lamu. Jumla ya Sh 200 milioni zimepangwa kutumika kwenye mradi huo. PICHA/ KALUME KAZUNGU “Tumeanzisha ujenzi na upanuzi wa sehemu za kuegesha na kupaa kwa ndege uwanjani Manda, Kaunti ya Lamu. Sehemu zinazojengwa zilikuwa katika hali duni. Mradi umepangwa kutekelezwa kwa muda wa miezi sita. Shughuli zilianza Machi. Kufikia Agosti kila kitu kitakuwa tayari,” akasema Bw Wafula. Hatua ya KAA ya kukarabati na kupanua kiwanja cha ndege cha Manda imepokelewa vyema na wadau wa utalii,wawekezaji na wasafiri eneo hilo. Mwenyekiti wa Bodi ya Wawekezaji katika sekta ya Utalii, Kaunti ya Lamu, Abdallah Fadhil alipongeza KAA kwa hatua hiyo, akiitaja kuwa yenye natija tele kwa sekta ya utalii Lamu. “Nimefurahi kwamba KAA imeafikia kukarabati na kupanua kiwanja cha ndege cha Manda. Hii inamaanisha punde shughuli ikikamilika, kampuni nyingi zaidi za ndege zitaanzisha safari zake Lamu. Tutashuhudia watalii wakiingia hapa kwa wingi, hivyo kunogesha sekta hiyo muhimu,” akasema Bw Fadhil. Mmoja wa wasafiri, Hussein Shukri pia alipongeza ukarabati na upanuzi unaoendelea wa kiwanja hicho cha ndege cha Manda, akisema hatua hiyo itaondoa woga miongoni mwa wasafiri kila wakati ndege zinapotua na kupaa kwenye uwanja huo ambao ulikuwa umesheheni miteremko na mabonde. Naye Meneja wa Usimamizi na Maendeleo ya Bandari ya Lamu (Lasset), tawi la Lamu, Salim Bunu alisema ujenzi na upanuzi wa uwanja huo wa ndege wa Manda umejiri kwa wakati ufaao ambapo bandari ya Lamu iko kwenye harakati za kuzindua shughuli zake eneo hilo kufikia mwezi Juni mwaka huu. “Lapsset itakapoanza kufanya kazi itaongeza idadi ya watu eneo hili ambao wengine watakuwa ni wafanyikazi. Wote hao watahitaji usafiri, iwe ni kwa ndege au gari,” akasema Bw Bunu. Mpango wa Raila, Ruto kuungana wapata pingamizi BAADHI ya wabunge kutoka eneo la Magharibi wamepuuza uwezekano wa Naibu Rais William Ruto kuungana na kiongozi wa chama cha ODM Raila Odinga wakisema viongozi hao wawili wamekuwa mahasimu wakubwa wa kisiasa. Alisema kwamba kuna chuki kubwa kati ya viongozi hao wawili na wakishirikiana, hali itakuwa mbaya zaidi. Alimuomba Dkt Ruto kufikiria tena hatua yake kabla ya kuamua kuweka mkataba wa kubuni muungano wa kisiasa na Bw Odinga. Badala yake alimshauri kushirikiana na viongozi wasiojipenda na waaminifu kupitia One Kenya Alliance. “Badala ya kushirikiana na mtu ambaye tayari amewahi kukusaliti, naibu rais anafaa kuacha kiburi na kujiunga na One Kenya Alliance- ambao ni salama na bora kuliko muungano wake na Bw Odinga,” alisema Bw Kibunguchy akiongea na wanahabari katika kanisa la Vinyinya Church, Likuyani jana. ‘Tutakupeza Prof Ken Walibora’ Aidha, yangalikuwa yaongea na kula kama mimi, mlo mzuri ningeyaandalia na kuyarai yatuachie mtoto wa mwalimu uhai wake lakini yote tisa, twakubali yaishe. Katika udogo wake, alitamani kuwa askari na avalie magwanda mazuri kama askari. Alitamani akiwa, akue mdogo zaidi, ili atoshee redioni kama alivyodhania wanahabari walikuwa na zaidi ya hayo, alitamani sauti yake isikike redioni na asikilizwe na wasikilizaji kama alivyokuwa akisikiliza. Profesa Walibora, alikuwa na ubongo wa hekima, kifuani alijawa na moyo wa ushujaa na kinywani ulimi wa ufasaha. Kama desturi yake, aliyasema maneno na kuwaacha watu wengine watende matendo lakini alitenda matendo na kuacha watu wengine waseme maneno. Akiwa mwanahabari NMG ambapo ilikuwa mojawapo ya ndoto ya utotoni, alikizoeza kipaji chake cha uanahabari hadi kila alipotaka kukitumia, kilikuwa tayari kutumika. Katika lugha ya Kiswahili, alikuwa kama Sheikh Shaaban Roberts nchini mwetu. Kwenye makala Kina cha Fikra na Kauli ya Walibora, alikishabikia Kiswahili kwa jino na ukucha. Baadhi ya michango yake ; ubunifu wa istlahi “eneobunge” na falsafa, “tusipiganie fito, tunajenga nyumba moja” katu haitofutika. Riwaya pendwa, Siku Njema, itazidi kuwa kumbukumbu maishani mwetu kama riwaya ya kwanza ya mkenya ya Kiswahili kuwahi kutahiniwa nchini. Vipaji, alivilea. Si kwa uandishi si kwa uanahabari. Hakika, mti mkuu ukigwa, wana wa ndege huyumba. Nikiwa katika maandalizi ya kumtaka anifafanulie zaidi kuhusu istilahi “kidijiti” kwa maana ya “digital” wakati binafsi nilijua kama “dijitali”, mauti yalimchukua mtoto wa mwalimu. Huzuni. Liniumalo zaidi, nilikuwa tu nimepata namba yake ya simu ili anilee nami nije niwe kama yeye na kifo kikamchukua nikasalia na namba ambayo kila nilipoiangalia, machozi yalinibubujika usoni. Nilikosea wapi? Ombi la mawakili kwa kaimu Jaji Mkuu MAWAKILI jana walitoa wito kwa Jaji Mkuu mwandamizi Philomena Mwilu abatilishe amri ya kusikizwa kwa kesi kwa njia ya mtandao. Mawakili waliozugumza na Taifa Leo walieleza kutoridhika kwao na agizo kwamba kesi za dharura zishughulikiwe kwa njia ya kiteknolojia. Akieleza shida wanazokumbana nazo wakati wa kusikizwa kwa kesi kwa njia ya mtandao ,mawakili Alfred Nyandieka na Eric Achoki walisema , “ utaratibu huu wa kusikiza kesi kwa njia ya kimitandao uko na gharama ya juu sana.” Mabw Nyandieka , Thomas Maosa na Bw Achoki walisema kuwa iwapo mmoja hana pesa za kutosha kununua muda wa maongezi ya simu mmoja hawezi kutetea mteja wake. Pia walisema kuwa mmoja anaweza kukaa kortini siku nzima kabla ya kuunganishwa na wateja wao “ikiwa wanazuiliwa gerezani.” “Kusikizwa kwa kesi nyingi kumesitishwa kwa vile itakuwa vigumu kuwasiliana na mashahidi wakiwa nyumbani ama wakiwa katika vituo vya polisi,” alisema Bw Nyandieka. Wakili huyo alimsihi Jaji Mwilu aimbue mwongozo mwingine wa idadi fulani ya kesi kuendelea kwa siku moja. Bw Maosa alisema hakimu anaweza sikiza kesi nne au tano kwa majira. Alisema kati ya saa tatu asubuhi na saa tano mahakama inaweza sikiza kesi tatu na zile zilizosalia sisikizwe saa nane unusu. “Mahakama inaweza okoa kesi nyingi zinazoahirishwa kila siku katika hali ya kuthibiti kuenea kwa ugonjwa Covid-19,” alisema Bw Maosa. Wakili mwingine Evans Ondieki aliunga mkono kufungwa kwa mahakama katika kaunti tano zinazohofiwa kuwa na idadi kubwa ya visa vya Covid-19. Bw Ondieki alisema maisha yako na thamani kuu na “hayapasi kupotea hivi hivi.” Wabunge wa ODM wakosoa ubomoaji wa Njiru WABUNGE watatu wa ODM wameisuta serikali kuhusiana na ubomoaji ambao ulitekelezwa wa makazi ya watu uliotekelezwa katika eneo la Njiru, Nairobi Matingatinga yaliyodaiwa kuwa ya Idara ya Utoaji Huduma Jijini Nairobi (NMS) yalibomoa makazi ya watu katika kipande kimoja cha ardhi katika eneo hilo, ambacho inadaiwa kimejengwa katika ardhi ya serikali. Wakiongea na wanahabari katika majengo ya bunge Ijumaa, wabunge T. J Kajwang’ (Ruaraka), Anthony Oluoch (Mathare) na Zuleikha Hassan (Mbunge Mwakilishi wa Wanawake Kwale) walitaja kitendo hicho kama cha kikatili na kinachoonyesha kuwa serikali haijali maslahi ya watu wanyonge. Bila kutaja majina, wabunge hao watatu walidai kuwa familia ya afisa mmoja mmoja serikali ndio inayopania kutwaa ardhi hiyo ambako zaidi ya familia 5,000 zimeishi kwa miaka mingi. Ubomoaji huo ulitekelezwa mnamo Machi 27. “Iweje kwamba wewe mtu mwenye mamlaka na tayari una ardhi kubwa unawashambulia watu wadogo na kubomoa nyumba zao kwa njia ya kikatili? Hii ni kinyume cha sheria ikizingatiwa kuwa watu hawa wameishi katika kipande hicho cha ardhi kwa zaidi ya miaka 20,” akasema Bw Kajwang’. Mbunge huyo ambaye ni wakili alidai kuwa nia ya ubomoaji huo ni kujitajirisha watu fulani wala sio kukomboa ardhi ya serikali. Kwa upande wake, Bw Oluoch alisema kwa ODM kuamua kufanya kazi na serikali ya Jubilee, haimaanishi kuwa “sisi kama wabunge wa upinzani hatujaacha wajibu wetu wa kukosoa maovu yanayotekelezwa na serikali.” Mbakaji kusalia gerezani BINTIYE mwanasiasa kutoka magharibi mwa Kenya anayeshtakiwa pamoja na mwanaume anayedaiwa huwabaka wasichana wa vyuo vikuu na wale waliobalehe wamenyimwa dhamana na mahakama ya Kibera kaunti ya Nairobi. Bi Boke pia alisema alimsikiza baba ya mmoja wa walalamishi ambaye ni wakili mwenye tajriba ya juu aliposema “naumwa sana na kitendo hiki cha mshtakiwa wa kwanza kumbaka binti yangu na kumtupa jangwani aliwe na fisi. Mshtakiwa huyu hana utu hata!” Hakimu alisema upande wa mashtaka umewasilisha ushahidi wa kutosha kwamba washtakiwa watavuruga haki na “hata kuwatishia maisha walalamishi.” “Abdullahi na mshtakiwa mwenzake Faith Washiali Bwibo wako na ushawishi mkubwa na licha ya kwamba kuna Lokodaoni wanaweza kutoroka endapo wataachiliwa kwa dhamana,” alisema Bw Mogere, Vile vile wakili Amazon Koech anayemwakilisha mhasiriwa alisisitiza , “ Abdullahi huyu hana utu.Alimbaka mteja wangu katika mtaa wa Mugoya ulioko eneo la South C kaunti ya Nairobi. Pia akimtumia Faith Washiali Bwibo alimsaliti na kumpeleka mlalamishi tena eneo duni kaunti ndogo ya Naivasha ambapo alimtupa kwenye jangwa usiku aliwe na Wanyama mwitu baada ya kukataa akimdhulumu kimapenzi.” Bi Koech alisema Abdullahi hana huruma hata kwa vile ameripotiwa katika kituo cha Polisi cha Langata kwamba “amewabaka wasichana wengine sita lakini akawatisha na bastola kusudi asishtakiwe.” Upande wa mashtaka unadai mtuhumiwa pamoja na watu wengine ambao hawakuwa mahakamani, walifanya kosa hilo mnamo Septemba 14, 2020, katika eneo la Shimanzi, Mombasa. Bw Mohamed alipewa dhamana licha ya pingamizi kutoka kwa Ofisi ya Mkurugenzi wa Mashtaka ya Umma, ambayo ilitaka azuiliwe hadi mwathiriwa awekwe chini ya Mpango wa Kulinda Mashahidi. “Mhasiriwa hana makazi na tunaogopa kwamba mshukiwa anaweza kumshawishi kabla ya kutoa ushahidi,” akasema kiongozi wa Mashtaka Ogega Bosibori. Pia Bi Bosibori aliambia korti kuwa umma bado una machungu na mshukiwa na kwamba kuzuiliwa kwake kutamhakikisha usalama wake. “Hii pia ni kwa usalama wake mwenyewe kwa sababu tunahisi umma umemtambua vyema, na kwa hivyo itakuwa hatari kwake kuwa huru kuanzia sasa,” akaongeza. Aidha Bi Bosibori alisema jambo hilo limevutia umma na kwa hivyo linapaswa kushughulikiwa kwa uangalifu mwingi. Bi Bosibori pia alidai kwamba wachunguzi bado hawajapata ushahidi katika eneo ambako mwanajeshi huyo alidaiwa kutenda kosa hilo. Kwenye uamuzi wake, hakimu alikubaliana na mawakili hao na kusema kuwa upande wa mashtaka ulipaswa kutoa sababu zaidi zenye mashiko kuishawishi mahakama imzuilie mshukiwa. Ombi kama hilo la kutaka mshukiwa azuiliwe kwa siku 14 zaidi lilikataliwa Jumatano huku mahakama ikiwapa wachunguzi siku tatu ya kukamilisha upelelezi wao. Upande wa mashtaka ulitaka wiki mbili ili kuwezesha maafisa wake kukagua kanda ya video kumtafuta mwathiriwa na pia kupata rekodi zake za matibabu. Pia, ilitaka siku zaidi kuthibitisha ikiwa mwaathiriwa aliiba chochote, na ikiwa wizi huo ulirekodiwa katika kituo chochote cha polisi. ICC yadai Gicheru alihonga mashahidi wajiondoe kwa kesi KESI inayomkabili wakili Paul Gicheru katika Mahakama ya Kimataifa kuhusu Uhalifu (ICC), imezingirwa na madai ya mashahidi kushawishiwa kuondoa ushahidi wao baada ya kupokea hongo. Upande wa mashtaka ukiongozwa na Fatou Bensouda, unadai kwamba Bw Gicheru alitumia afisi yake katika jumba la Veecam, mjini Eldoret kukutana na mashahidi kisha kuwalipa ili wakatae kutoa ushahidi na pia kuondoa ule walikuwa wameuwasilisha kortini. Stakabadhi kutoka ICC zilionyesha kwamba mashahidi hao walilipwa pesa taslimu ili kufuta ushahidi huo na wengi wao waliweka pesa zao kwenye benki. Baadhi walilipwa ili kuwashawishi wenzao waondoe ushahidi waliokuwa wamewasilisha ICC. Kwa mujibu wa stakabadhi iliyochapishwa mnamo Ijumaa kutoka kortini, upande wa mashtaka ulieleza kwamba Bw Gicheru alikutana na mashahidi katika miji ya Eldoret, Nakuru, Nairobi na mingine kuwashawishi waondoe ushahidi wao. Kwenye hati ya kukamatwa kwa mwanaharakati Walter Barasa ambaye alikuwa akidaiwa alihitilafiana na mashahidi, upande wa mashtaka unadai kwamba alisafiri hadi nchi jirani kuwahonga mashahidi ambao walikuwa wamepewa ulinzi. “Gicheru alihusika pakubwa katika kuvuruga ushahidi na pia kuwashawishi mashahidi ambao walikuwa wakipewa ulinzi kwa kuwahonga. Hii ndiyo maana mashahidi wengi walijiondoa baada ya kupewa pesa hizo baadhi hata wakitishiwa maisha iwapo wangeghairi nia,” akasema Bi Bensouda katika kesi dhidi ya Bw Gicheru. Mawakili wa Bw Gicheru tayari walisema kortini kwamba hawatawasilisha orodha ya ushahidi kwa kuwa Bi Bensouda ana kibarua kigumu cha kuthibitisha madai yote. Hata hivyo, upande wa mashtaka unataka upande wa utetezi uwasilishe orodha ya ushahidi wake badala ya kutegemea wao. “Ingawa kutoa ushahidi si lazima kwa mujibu wa sheria, kuwasilisha orodha ya ushahidi ni lazima,” akasema Bi Bensouda. Wakati huo huo, mashahidi wanane ambao walikiri kuhongwa na Bw Gicheru walifichua mahakamani kuwa walilipwa mamilioni ya fedha ili waondoe ushahidi wao. Hata hivyo, walirejea kutoa ushahidi wao katika kesi hiyo ili kutafuta ulinzi baada ya kutishiwa maisha. Upande wa mashtaka pia ulifichua kwamba ingawa mashahidi hao waliahidiwa mamilioni ya fedha, baadhi yao hawakulipwa pesa hizo zote na walipolalamika walitishiwa maisha. Kwa mfano shahidi aliyesajiliwa kama P-0397 aliahidiwa Sh5 milioni iwapo angejiondoa kwenye kesi hiyo lakini akapokea Sh1 milioni pekee. Ingawa alikimbilia usalama wake na kupewa hifadhi na upande wa mashtaka, alitekwa nyara na akakosa kutoa ushahidi katika kesi dhidi ya Naibu Rais Dkt William Ruto na mwanahabari Joshua Arap Sang. Shahidi mwengine aliyesajiliwa P-800 alidai kuwa aliahidiwa Sh2 milioni lakini akapokea Sh500,000 pekee kutoka kwa Bw Gicheru ili amshawishi shahidi mwengine ajiondoe katika kesi hiyo. Katika ujumbe wake wa faraja ambao nakala yake ilitumwa kwa vyombo vya habari, Rais Kenyatta alimtaja Mama Shariffa kama mzalendo aliyeitumikia taifa hili kwa miaka mingi na kwa kujitolea. “Kama taifa tunamshukuru Mama Sharrifa kwa mchango wake katika maendeleo ya nchi haswa katika nyanja za elimu na afya. “Mama Sharrifa ni miongoni mwa kundi la kwanza la wakunga waliosajiliwa nchini na ametoa huduma zake kwa miaka mingi kote nchini, haswa katika kaunti za Lamu, Garissa, na Kwale ambako pia alifunza wahudumu wengi wa afya,” akasema Rais Kenyatta. Kiongozi wa taifa alisema Mama Shariffa alikumbatia elimu wakati ambapo ni wanawake wachache zaidi nchini walipata nafasi ya kunawiri kimasomo. “Mama Sharifaa alikuwa ni kielelezo chema na mwanamke mkakamavu ambaye alifaulu kupata elimu ya kisasa wakati ambapo ni wanawake wachache waliweza kupata elimu ya kisasa,” Rais Kenyatta akaomboleza. Kiongozi wa taifa aliomba Mungu aipe familia ya mwendazake nguvu ya kustahimili machungu ya kumpoteza. Mariam El-Maawy alifariki mnamo Septemba 28, 2017 kutokana na majeraha aliyopata baada ya kushambuliwa na wafuasi wa kundi la kigaidi la Al shabaab katika mji wa Mpeketoni, kaunti ya Lamu. Shambulio hilo lilitokea katika eneo la Milihoi katika ya Koreni na Hindi, umbali wa kilomita 40 kutoka mji wa Mpeketoni. Gari lake lilisimamishwa kabla ya kushambuliwa kwa gurunedi ambapo aliokolewa na maafisa wa jeshi la Kenya (KDF) na Polisi. Wakiongozwa na Ustadh Said Seif, waliiomba serikali kupitia Rais Uhuru Kenyatta kuangazia suala la bei za vyakula nchini na kuhakikisha zimepunguzwa. “Tunashukuru kwamba sassa bei ya tende ni nzuri msimu huu wa Ramadhani lakini hiyo haitoshi. Vyakula vingi muhimu vinavyotumika wakati wa Ramadhani bado viko bei ghali. Ombi letu ni kwamba serikali isikie kilio chetu na kusukuma bei za vyakula kushukishwa,” akasema Bw Seif. Naye Bw Is’haq Khatib alisisitizia haja ya serikali na wahisani kujitokeza na kusaidia familia zisizojiweza msimu huu wa Ramadhani. Bw Khatib alisema janga la Korona limeathiri familia nyingi, ikizingatiwa kuwa wakazi wengi wamepoteza ajira kutokana na janga hilo. “Waliokuwa tegemeo kwa familia wamepoteza kazi na hawawezi kukimu mahitaji ya familia. Tunapoingia mwezi wa Ramadhani, ningeomba serikali na wahisani kuzingatia kuzipa familia zisizojiweza msaada wa chakula ili pia zifurahie Ramadhani,” akasema Bw Khatib. Waumini hao wa dini ya kiislamu pia waliisukuma serikali kulegeza kamba katika utekelezaji wa sheria zinazodhibiti makali ya Covid-19 nchini kipindi chote cha Ramadhani. Ustadh Mohamed Abdulkadir aliomba serikali kubadili majira ya kafyu kutoka saa nne usiku hadi saa kumi alfajiri. Ustadh Mohamed Abdulkadir. Picha/ Kalume Kazungu Badala yake, Bw Abdulkadir alipendekeza saa hizo kusukumwa hadi saa tano za usiku ili kuwapa Waislamu muda wa kutosha kutekeleza sala mbalimbali msimu wa Ramadhani. Kanisa Katoliki laitaka Kenya kusitisha mpango wake wa kufunga kambi za wakimbizi SIKU chache baada ya mahakama kusimamisha, kwa muda, Kanisa Katoliki nchini limeshauri serikali ya Kenya kutofunga kambi za wakimbizi za Dadaab na Kakuma zinazohifadhi zaidi ya wakimbizi 500,000. Kwenye taarifa, Muungano wa Maaskofu wa Kanisa hilo (KCCB) umesema ni muhimu kwa serikali kuendelea kuwapa hifadhi wakimbizi hao kwa sababu hawatakuwa salama katika mataifa asilia. Wengi wa wakimbizi hao wanatoka mataifa ya Somalia na Sudan Kusini. “Hawa ni watu ambao maisha yao yamevurugwa kwa namna mbalimbali, ikiwemo usimamizi mbaya wa rasilimali, ukosefu wa asasi za utawala na siasa isiyokomaa. Isitoshe, wakimbizi hawa hawatakuwa salama katika nchi zao ambazo wakati huu zinakumbwa na mapigano na aina nyingine za uhalifu,” ikasema taarifa iliyoandikwa mnamo Aprili 9, 2021, na kutiwa sahihi na mwenyekiti wa KCCB Askofu Mkuu Philip Anyolo. Maaskofu hao wametoa wito kuwe na mazungumzo kuhusu suala hilo kati ya serikali, Shirika la Umoja wa Mataifa kuhusu Wakimbizi (UNHCR) na wadau wengine husika “ili kupatikane mwelekeo kuhusu suala hili.” Muungano huo vile vile, umeitaka serikali kuimarisha usalama na usaidizi kwa wakimbizi hao huku wakitaka jamii ya kimataifa iisaidie Kenya kubeba mzigo wa kuwahudumia katika kambi zao. Wito wa maaskofu hao unajiri baada ya Waziri wa Usalama wa Ndani Fred Matiang’i mnamo Machi 23 kuitaka UNHCR iandaa utaratibu wa kufunga kambi hizo. Alisema uwepo wa wakimbizi hao katika kambi za Dadaab na Kakuma umechangia ungezeko la visa vya utovu wa usalama katika maeneo ya karibu “na taifa la Kenya kwa ujumla”. “Uwepo wa wakimbizi hawa pia umechangia uharibifu wa mazingira katika maeneo karibu na kambi hizo,” akasema Dkt Matiang’i Kwa upande wake shirika hilo la wakimbizi lilikubali kuwahamisha wakimbizi hao katika mataifa ya Amerika, Canada, Sudan Kusini na Ethiopia. Kenya imeitisha mkutano mwingine na UNHCR wiki ijayo kujadili suala hilo kwa kina. Jumla ya wakimbizi 512,494 wako nchini. Wakimbizi 224,462 wanaishi katika kambi ya Dadaab, 206,458 katika kambi za Kakuma na Kalobeyei na 81,574 ambao wanaishi katika maeneo ya miji. Wanafunzi wa nchi za nje wapenda vyuo vikuu vya nchini Kenya CHUO Kikuu cha Mount Kenya (MKU) kimeorodheshwa cha tano kupendwa na wanafunzi kutoka bara la Afrika na nje ya bara hili. Utafiti huo uliofanywa majuzi na shirika la utafiti la CPS Research International unatoa maelezo kuwa MKU inapendwa pia na wanafunzi hao kutokana na mpangilio mwafaka uliopo huko. Shirika hilo liko nchini Kenya na limekuwa likifanya utafiti wa kutathmini jinsi vyuo tofauti vinavyoendesha mipango ya elimu. Kwa vyuo vya kibinafsi, MKU imeorodheshwa ya tatu nchini kwa kupata wanafunzi kutoka nje ya nchi, halafu pia ilipata nafasi ya nne kwa ubora wa mpangilio wake kielimu ikizoa alama za asilimia 57.05. MKU imekuwa mstari wa mbele kwa maswala ya kufanya utafiti na ubunifu katika maswala ya elimu. Baadhi ya maswala muhimu yanayowapa ari wanafunzi kutoka nchi za nje kufika MKU, ni ubora wa elimu, sifa zake, ushirikiano uliopo na jinsi wanavyowakuza wanafunzi chuoni. Jambo jingine linalovutia wanafunzi kufika kwa baadhi ya vyuo vya nchini Kenya ni elimu ya hali ya juu, kupata malazi kwa njia ifaayo, muda mwafaka wa masomo uliowekwa na masomo kukamilika wakati bora zaidi bila kuchelewa. Pia wanafunzi wengi kufika nchini kutafuta elimu ya juu kwa sababu ya sheria za kusafiri zilizopo, hali ya usalama, utamaduni uliopo, na mazingira mema ya kuishi. Kulingana na utafiti huo Chuo Kikuu cha Nairobi (UoN) kina wanafunzi wengi kutoka nchi za nje ambapo idadi yao inafika 1,300. Nafasi ya pili ni Chuo Kikuu cha Kimataifa cha Amerika – Kenya (USIU-Kenya) ambacho kina wanafunzi wapatao 1,100. Nafasi ya tatu inakamatwa na Chuo Kikuu cha Strathmore ambacho kinahifadhi wanafunzi 660. Wakenya waendelea kuishinikiza IMF kukoma kuikopesha Kenya WAKENYA mitandaoni wameendeleza mchakato wa kulishinikiza Shirika la Fedha Duniani (IMF) kufuta mkopo wa Sh257 bilioni kwa serikali. Chini ya alama ya reli #StoploaningKenya, wameelekeza hasira zao katika kurasa za mitandao ya IMF, wakisisitiza mkopo huo utayafanya maisha kuwa magumu zaidi hasa kipindi hiki taifa linaendelea kung’atwa na makali ya janga la Covid-19. Serikali iliomba mkopo huo na ambao umeidhinishwa, ikihoji utasaidia kuimarisha kampeni dhidi ya virusi vya corona nchini. Hata hivyo, Wakenya wameshikilia utaishia mifukoni mwa mafisadi. Katika kila chapisho la IMF mitandaoni, wanalivamia wakihimiza shirika hilo kufuta mkopo huo. “Komeni kuwekelea kizazi kijacho mzigo mzito wa kulipa ushuru na mikopo mnayotoa kwa serikali ya Kenya. Uongozi serikalini ni kitovu cha ufisadi na ufujaji wa mali ya umma. Mjifunze na msaada wa Jack Ma na ambao uliibiwa mchana peupe, hautatufaidi #StoploaningKenya,” #Favoured Mburu Nganga akaandika kwenye mojawapo ya chapisho kwenye Facebook. Wakizungumza na wanahabari baada ya kufanya maombi ya shukrani eneo la Rabai kaunti ya Kilifi, baada ya Bw Saburi kuondolewa shtaka la kuambukiza umma virusi vya corona kiholela, wazee hao kutoka Kaya zote tisa za jamii ya Mijikenda pia waliitaka serikali imfidie Bw Saburi kwa kumtesa kimawazo. “Bw Saburi ni mwana wetu na anafaa kuheshimiwa. Wale wote waliohusika katika madai ya urongo kuhusiana na naibu gavana wamuombe msamaha. Wasimpige vita mtoto huyu. La sivyo kutoka mchangani hadi mbinguni walaaniwe,” akasema. Kwa upande wake, Bw Tsuma Nzai, ambaye ni mratibu wa baraza la wazee wa Kaya, alisema baadhi ya wale ambao wanafaa kuomba msamaha ni wafanyikazi wa Kaunti ya Kilifi, ambao walichapisha filamu na hadithi za uongo mitandaoni, wakimkashifu Bw Saburi kwa kuambukiza watu virusi vya Corona akijua alikuwa na virusi. “Kuna filamu ambazo zilivuma katika mitandao ya kijamii. Baadhi ya wakazi wakiwemo viongozi walimkashifu Bw Saburi na kumwita hayawani anayefaa kufungwa au hata kupigwa mawe. Hao ndio baadhi ya watu wanaofaa kuomba msamaha,” akasema. Lakini Gavana Amason Kingi akiongea na Taifa Leo kwa simu, alikanusha kupokea ripoti za wakora katika serikali yake. Alimshauri naibu wake awasilishe malamishi hayo mbele ya Tume ya Kupambana na Ufisadi (EACC), Mkurugenzi wa Ujasusi (DCI) na idhara nyingine za serikali za kukabiliana na maovu. Waliotia ‘mchele’ kwa pombe ya mteja wakamatwa WANAWAKE wawili wanaodaiwa kumpumbaza mwanaume kisha kumwibia pesa baada ya kumtilia ‘mchele’ kwenye pombe yake, jana walikamatwa na polisi katika Kaunti ya Kirinyaga. Wawili hao wanashukiwa kuwa kati ya genge la warembo ambao wamekuwa wakiwawekea dawa ya kuwapotezea fahamu kwenye kinywaji na kuwaibia. Walinaswa kutoka kwa maficho yao na wanaendelea kuzuiwa katika kituo cha polisi cha Wang’uru wanakohojiwa kuhusu tukio hilo. Mkuu wa Polisi wa Mwea Mashariki Daniel Kitavi alieleza Taifa Leo kwamba, mwanaume aliyeibiwa bado hajapata fahamu na amelezwa katika hospitali ya misheni ya Mwea akiwa katika hali mahututi. Kwa mujibu wa shahidi, mwanaume huyo aliingia kwenye baa moja maarufu mjini Ngurubani na akaagiza bia. Baada ya muda mchache wanawake hao wawili walifika kisha wakaomba wajumuike naye mezani. Zakat Kenya kuwafaa Waislamu Ramadhan HUKU Waislamu wakitarajiwa kuanza mfungo wa mwezi mtukufu wa Ramadhan kesho au Jumatano, shirika moja lisilo la kiserikali linalenga kulisha familia 6,000 katika Kaunti ya Nairobi na pia kuendeleza mpango kama huo kote nchini. Ili kutimiza malengo hayo, shirika la Zakat Kenya linalenga kupata Sh24 milioni kutoka kwa wafadhili na watu ambao wana moyo wa kutoa msaada ili kuzifikia familia zisizojiweza wakati wa Ramadhan. Mwenyekiti wa Zakat Kenya Ali Khalid alisema kuwa kwa sasa Wakenya wanapitia hali ngumu ya kimaisha kutokana na athari ya janga la corona na ni vyema wasiojiweza wasaidiwe kujikimu maishani. Hata hivyo, si mara ya kwanza shirika hilo linatoa msaada kwa kuwa limekuwa likifanya hivyo kwa muda wa miaka mitano iliyopita na Bw Khalid anatoa wito kwa wahisani na wafadhili wengi wajitokeze ili wafikie familia nyingi zaidi. Kwa mujibu wa Bw Khalid, kila familia itapewa msaada wa vyakula na bidhaa muhimu kwa kima cha Sh4,000 kuwawezesha kufuturu wakati wa Ramadhan. “Kwa kweli hali ilivyo mara nyingi shughuli hii hufanyika misikitini na tangu ujio wa corona misikiti imefungwa na haijakuwa rahisi kuwafikia kwa kusambaza msaada huu wakati wa futari. “Tunalenga kuhakikisha hakuna familia zinazoumia wakati wa Ramadhan kwa kukosa chakula ndiposa tunatoa wito kwa mashirika na watu wanaojiweza waje watusaidie kuzifikia eneo la Nairobi na maeneo mengine ya Kenya,” akasema Bw Khalid. Katibu Mkuu wa Zakat Kenya Sheikh Abdul Shakur Mohamed ambaye anasimamia kitengo cha usambazaji wa msaada huo, naye alisema kuwa shughuli hiyo itaendeshwa kwa uwazi na familia zilizotambuliwa zitapokea mgao wao. “Shughuli hii inaendeshwa kwa uwazi na tunayaomba mashirika tunayoshirikiana nayo na mengine yaungane nasi kuwafikia watu wanaohitaji msaada. Kuna watu wengi ambao corona imesambaratisha maisha yao na hawana ajira na hii ni kati ya njia muafaka ya kuwafikia,” akasema Mohamed. Katika nchi za Misri na Lebanon, viongozi wa kidini walitangaza Jumapili kwamba mwezi wa Ramadhan utaanza leo. Nchini Saudi Arabia, ambako ndiko kitovu cha dini hiyo, viongozi katika miji mitakatifu ya Mecca na Medina walisema wangekutana jana ili kujadili wakati mfungo huo utakapoanza rasmi. Hili ni kwa kuwa mwezi haukuonekana vizuri Jumapili. Bw Naado alisema kuwa wakazi wengi katika ukanda wa Kaskazini Mashariki ambao ni Waislamu wanakabiliwa na uhaba wa chakula, hivyo wanahitaji msaada wa serikali kwa dharura. Alikuwa akielekea katika Kaunti ya Transmara kufungua msikiti wa 36 katika kaunti hiyo. “Ninaiomba serikali kutoa msaada wa chakula kwa zaidi ya Wakenya milioni moja ambao wanakabiliwa na uhaba wa chakula katika kaunti zilizo katika maeneo kame. Ninamrai Rais Kenyatta kuongoza juhudi za kuwashinikiza wadau na mashirika mbalimbali kuwasaidia wakazi hao kwa fedha na chakula wakati huu muhimu katika dini hii,” akasema. Bw Naado alieleza sikitiko lake kwamba idadi ya Wakenya wanaokabiliwa na uhaba wa chakula katika kaunti zilizo katika maeneo kame wameongezeka kutoka 700,000 hadi milioni moja mwaka huu. “Najua kesi dhidi ya Bw Sonko hazitaendelea. Bw Sonko ni mgonjwa. Anakabiliwa na changamoto za akili (ubongo). Hawezi keti kwa muda mrefu. Anatarajiwa kusafiri hadi Afrika kusini kufanyiwa upasuaji wa nyonga za miguu yake,” Dkt Khaminwa alisema. Matamshi hayo yalichemsha ari na hasira za viongozi wa mashtaka waliosimama na kusisitiza sharti kesi dhidi ya Bw Sonko itajwe wiki ijayo. Mawakili wa Sonko na viongozi wa mashtaka walifarakana mbele ya Bw Mugambi na kurushiana cheche za maneno. “Kwa vile hamwezi kubaliana siku ya kutajwa kwa kesi dhidi ya Bw Sonko itabidi niitengee siku ya kutajwa mimi mwenyewe,”Bw Mugambi alisema. Aliamuru kesi hiyo ya ulaghai wa Sh14milioni dhidi ya Bw Sonko itajwe mnamo Machi 22, 2021. Bw Sonko ameshtakiwa pamoja na washukiwa wengine wawili na wako nje kwa dhamana. Tecra alikuwa ameandamana na rafikiye kwa jina Yvonne. Omar alikatazwa kuingia katika hoteli hiyo kwa vile hakuwa amevalia nadhifu. Ynvone alikuwa anatoka katika familia ya Lali. Akasema Bw Karanja , “Wakati Tecra alikuwa ametuacha kwa muda kidogo nilimwuliza Yvonne kuhusu maisha ya Lali. Yvonne alifunguka moyo na kunieleza kuwa Lali hakuwa mtu wa maadili mema. Alikuwa anatumia uchawi kuwazubaisha wanawake wampende.” Alidokeza , Tecra alimfukuza Omar Lali mara kadhaa lakini “ akakataa huku akimtisha na kumweleza, siku ile utanifukuza utanijia Lamu aidha ukitembea kwa miguu ama uruke kama ndege.” “Tecra hakuwa akinificha chochote. Alinieleza mambo yao ya siri na Omar. Alinieleza alikuwa amechoshwa na maisha ya Omar lakini kulikuwa na mvuto usio wa kawaida baina yao. Alikuwa amepagawishwa na Omar kabisa,” Waithera alisema. “Mama yake alichemka kwa hasira na kumtaka amwache mara moja huyo Mzee (omar). Alikuja hadi kwenye lango la makazi yetu ya kifahari Karagita mjini Naivasha na Tecra akaamuru mabawabu wasimruhusu mama yake kuingia ndani ya nyumba yao,” Waithera alisema. Mjakazi huyo alisema Omar aliposikia mama ya Tecra alikuwa anakuja kwa makazi yao “alichomoka mbio na kuingia msituni. Alienda kushinda katika ufuo wa Ziwa Naivasha hadi jioni.” Bi Waithera alisema Tecra alikutana na mama yake katika hoteli moja Naivasha. “Usiku huo Omar na Tecra walisafiri hadi Lamu na kukaa mle kwa mwezi mmoja,” Bi Waithera alisema. Bi Abdul alielezwa na mjakazi huyo kwamba Tecra alimweleza asafiri pamoja na mlinzi wake Eric Cheruiyot hadi Lamu. “Tulilala kwa gari Mtito Andei baada ya masaa ya kafyu kutupata hapo tukirudi Naivasha. Tulimpigia simu Tecra hakujibu.Simu zake zote zilikuwa na Omar na ndiye alikuwa anaitikia kama anataka.Tecra alikuwa anaishi kama mfungwa. Hakuwa na uhuru kamwe. Alishinda akilia mchana na usiku kucha.Alinieleza alikuwa anachapwa kama mtoto na Omar,” Waithera. Mahakama iliendelea kuelezwa kuwa Omar alikuwa anapokea na kuweka pesa zote ambazo zilikuwa zinatumiwa Tecra kutoka Keroche Breweries. “Wazungu wakija na watoto , Omar alikuwa anawafurahisha na kuwaandalia meza kisha Tecra analipa.Jambo hili lilimkera Tecra hata akaapa kumwacha Omar. Alikuwa mpweke kila wakati.Alikuwa anabugia Wine.Usiku walikuwa wanachapana. Kila mmoja alikuwa analala kitanda chake.” Waithera. Shahidi huyo wa 11 kutoa ushahidi katika uchunguzi huo wa kifo cha Tecra alisema “ Omar alimfukuza kazi na kumwajiri mjakazi mwingine kutoka Lamu.” “Alisalia na Sh4,000 hadi wa leo hajanilipa. Alinilipa Sh40,000. Nilianza kazi ya kuuza nguo na pesa hizi,” Waithera. Mjakazi huyo alisema aliona matangazo kwenye runinga Tecra amekufa. Mpenziwe Karanja Victoria Masela alieleza alikutana na Omar mara ya kwanza mjini Dar-es-salaam wakati wa sherehe za kumbukumbu ya kuzaliwa ya James. “Tukiwa Dar Omar alikuwa anakaa peke yake na hakujumuika nasi.Hakuwa anafurahia kutangamana nasi kama familia ya Tecra. Nilimweleza uso kwa uso awachane na Tecra ni msichana mdogo kwa umri naye Omar alikuwa Mzee,” Bi Masela alikumbuka. MKU kwenye mstari wa mbele katika masuala ya michezo CHUO Kikuu cha Mount Kenya (MKU) hivi majuzi kilijiunga na ulimwengu kuadhimisha Siku ya Kimataifa ya Michezo kwa ajili ya Amani na Maendeleo katika Eneo la Afrika. Mkutano huo ulioendeshwa kupitia mtandao ulishirikisha MKU na shirika la Umoja wa Mataifa linalohusika na masuala ya Elimu Sayansi na utamaduni (Unesco) kwa minajili ya mafunzo ya kujiendeleza kimaendeleo. Wengine walioshiriki ni chama cha michezo bara Afrika – The Africa Sports Association – na kituo cha habari cha TV 47. Mwongozo halisi wa mipango hiyo ulikuwa kuinua michezo kwa kujihusisha na mazoezi ya mara kwa mara ili kuwa katika afya njema. “Tunaweza kuzuia maradhi mengi kuingia miilini mwetu iwapo tutazingatia mazoezi ya kila mara hasa mbio,” alinukuliwa Eliud Kipchoge wakati mmoja alipokamilisha mbio za marathon chini ya saa 1.59, mwaka wa 2019. Baada ya miaka miwili maneno yake yanaonekana kupata uzito wake kwa sababu siku hizi watu wengi wamerejelea mazoezi. Maradhi ya Covid-19 yanafanya michezo kuchukua nafasi muhimu katika maisha ya binadamu kwa sababu mazoezi yanasaidia kulinda mtu kuwa sawa; kiakili na kimwili. Mkurugenzi wa shirika la Unesco Irina Bokova, wakati mmoja alipendekeza watu wafanye mazoezi kwa ushirikiano kwa lengo la kuwa katika hali njema ya kiafya. “Tunawahimiza Wakenya na watu wengine popote walipo wazingatie kuzamia katika mazoezi ya kimwili ili kuepukana na maradhi mengi yanayotuzingira mwilini ikiwemo covid-19,” alisema Dkt Vincent Gaitho ambaye ana cheo kinachokaribia kile cha naibu chansela ambacho kitaaluma kinafahamika kama pro-chancellor MKU. Alisema homa ya Covid-19 imevuruga mambo mengi katika ulimwengu wote kwa ujumla na kwa hivyo “ni muhimu kila mmoja kujichunga ili ajiepushe na janga hilo.” “Janga hilo limeathiri mambo mengi ulimwenguni kote ambapo mengi mazuri yaliyokuwepo yamezama huku kila mmoja akija na mbinu tofauti ya kujiendeleza kimaisha,” alifafanua Dkt Gaitho. Akijibu maswali kutoka kwa Kaimu Jaji Mkuu Philomena Mwilu, Jaji Chitembwe alisema kile atakachozingatia ni kushirikiana na watumishi wote wa idara ya mahakama ndipo wananchi wanufaike. Kuhusu uimarishwaji wa uhusiano kati ya asasi nyingine za serikali, Chitembwe alisema atakuwa anashauriana na afisi ya Rais hadi kutegua kitendawili cha kutoapishwa majaji 41 walioteuliwa na JSC mwaka uliopita. Knec kuanza kusahihisha KCSE wiki hii SHUGHULI ya kusahihisha Mtihani wa Kidato cha Nne (KCSE) wa mwaka huu itaanza wiki hii huku serikali ikianzisha mpango wa kusawazisha kalenda ya masomo. Katibu wa Wizara ya Elimu Dkt Julius Jwan alisema, wasahihishaji watawasili Nairobi kuanzia mwishoni mwa Ijumaa kujiandaa kwa zoezi hili huku karatasi ya mwisho ya mtihani huo ikitarajiwa kufanywa Alhamisi wiki ijayo. Dkt Jwan alisema hayo alipoongoza shughuli ya kufunguliwa kwa konteina na usambazaji wa karatasi za mtihani katika kaunti ndogo ya Bondo jana. Alielezea matumaini kuwa Wizara ya Elimu itakomboa muda wa masomo uliopotea wakati wa janga la Covid-19. “Kuhusu mitihani iliyofanywa mapema, tunawatarajia wasimamizi wa usahihishaji na manaibu wao kusafiri hadi Nairobi kuanzia Ijumaa wiki hii ili waanze kujiandaa kwa shughuli hiyo muhimu,” akasema. Dkt Jwan alisema baada ya maandalizi hayo, wasahihishaji wengine watakaoshiriki katika zoezi hilo watasafiri hadi Nairobi.Kulingana na ratiba ya mtihani wa KCSE 2020 iliyofanyiwa marekebisho, karatasi za mwisho za mtihani zitafanywa mnamo Aprili 21. Karatasi hizo ni pamoja na Sayansi Kimu (Home Science), Sanaa na Maumbo, “Power Mechanics”, “Umeme”, Uchoraji, Teknolojia ya Usafiri wa Angani na Mafunzo ya Kompyuta. Dkt Jwan vile vile, aliwaonya walimu, wazazi na watahiniwa dhidi ya kupotoshwa na walaghai wanaosambaza karatasi feki za mitihani ya KCSE katika mitandao ya kijamii. Alisema wale waliokamatwa wiki jana ni miongoni mwa watu hao ambao wamekuwa wakiitisha pesa kutoka kwa watu wasiong’amua ukweli kuhusu uhalali wa karatasi hiyo. Mmoja wa waliokamatwa ni mwanamke mmoja mkazi wa kaunti ya Machakos. “Kufikia wakati watahiniwa walikuwa wakifanya mtihani wa Hisabati, karatasi ya Pili, wiki jana, karatasi ghusi zilikuwa zikisambazwa. Kwa bahati mbaya baadhi ya wenzetu walinaswa katika mtego huo na wakatuma pesa kwa walaghai hao,” Dkt Jwan akasema. Katibu huyo wa Wizara alitoa hakikisho kuwa Wizara ya Elimu imeziba mianya yote ya kufanikisha wizi wa mtihani huo. Vyoo vya soko la Witeithie vyabomolewa WAKAZI wa kijiji cha Witeithie, Juja, Kaunti ya Kiambu, wameshangaa Jumanne asubuhi, wakati vyoo vyao walivyojengewa majuzi kubomolewa na watu wasiojulikana. Vyoo hivyo kumi vilijengwa ndani ya soko katika eneo hilo na vilitarajiwa kuanza kutumika mwishoni mwa wiki hii. Mkazi mmoja wa kijiji hicho, Bw Michael Kamau, alisema kitendo hicho ni cha kinyama kwa sababu wakazi wengi watakosa mahali pa kwenda haja na hiyo ni hatari kwa afya ya binadamu. Kulingana na wakazi wa hapo inadaiwa mwaniaji mmoja wa kiti cha ubunge cha Juja ndiye aliyejitolea kujenga vyoo hivyo huku ikidaiwa mahasimu wake ndio huenda pengine wanalemaza juhudi zake za kuendesha mradi huo. Mkazi huyo anazidi kudai kuwa baada ya kitendo hicho kushuhudiwa, wachuuzi wa vyakula watakuwa na kibarua kigumu kupata mahali pema pa kujisaidia ama haja ndogo au haja kubwa. Alisema soko hilo huwa na wachuuzi wa chakula wapatao 1500 kwa wakati moja na kwa hivyo wangetaka hatua ya dharura ichukuliwe haraka iwezekanavyo kabla ya mambo kuharibika. “Sisi kama wakazi wa hapa Witeithie tumekasirika sana kwa sababu jambo tuliyoshuhudia ni la kinyama ambapo watu waliofanya uovu huo wanastahili kuchukuliwa hatua kali na kushtakiwa bila huruma,” alisema Bw Mwangi. Biashara ilisimama kwa muda wa masaa manne katika kijiji hicho hasa sokoni wakazi hao wakitafakari ni lipi watafanya kutokana na kisanga hicho. Afisa mkuu wa polisi katika eneo la Juja Dorothy Migarusha alisema tayari amepokea habari hiyo na uchunguzi unaendelea kufanywa ili kubainisha hasa wale waliohusika. Nyoro ajadiliana na madiwani jinsi ya kufufua miradi iliyokwama Thika GAVANA wa Kaunti ya Kiambu Dkt James Nyoro alifanya mkutano wa dharura na madiwani wapatao kumi wa kaunti ndogo ya Thika Magharibi na Thika Mashariki ili kupanga mikakati ya kuamsha miradi ya maendeleo iliyokwama kwa muda mrefu. Wakazi wa maeneo hayo wamekuwa wakitatizwa na maswala mengi ya kimaendeleo na kwa hivyo ilileta mwamko mpya kati ya gavana na madiwani. Mkutano huo wa saa tano, ulifanyika katika ukumbi wa kaunti ndogo ya Thika huku kila kiongozi akiweka wazi kwa meza ni jambo lipi la dharura lililokuwa muhimu kwao kutatuliwa. Baadhi ya maswala mengi na ya dharura yaliyozungumziwa ni kuboresha masoko yaliyoko hasa kuzibua majitaka yanayoshuhudiwa kila mara mitaani kunaponyesha mvua. Wakazi wengi katika mitaa tofauti wamekuwa wakikosa maji safi ya matumizi. Kumekuwa na maswala ya miundomsingi hasa barabara zinazoingia mitaani, wakazi wakisema haziko katika hali njema na hivyo mkutano huo uliazimia kuona haja ya kuzikarabati. Gavana Nyoro alisema jambo la muhimu kwa sasa ni kuchapa kazi kwa umoja na ushirikiano bila malumbano ili kukamilisha pia ajenda zilizoafikiwa na kaunti kwa jumla. “Katika muda wa mwaka mmoja uliosalia kuelekea uchaguzi mkuu tumekubaliana na viongozi wengine kuweka vichwa vyetu pamoja na kutumikia wananchi. Ni lazima tuhakikishe ‘Wanjiku’ anafanyiwa kazi kikamilifu,” alisema gavana huyo. Alieleza kuwa baada ya siku chache zijazo atakutana na wasimamizi wote wa sekta tofauti ili kuona ya kwamba kazi inatendeka kwa umakini na usawa katika kila wadi. Bw Raphael Chege ambaye ni MCA wa wadi ya Kamenu alisema aliridhishwa na mkutano huo kwa sababu kila mwakilishi wa wadi alipewa nafasi kujitetea na kutaja shida zinazokumba eneo lake. “Mimi nimeridhika na mkutano huo kwa sababu nina imani kuwa soko la Madaraka, Makongeni litapata umeme na maji kwa wakati ufaao. Tumekuwa na shida kubwa kwa muda mrefu,” alifafanua Bw Chege. Alisema mkutano huo ulikuwa na umuhimu wake kwa sababu waliweza kujadiliana kwa uwazi na gavana wao ambaye alionyesha ushirikiano mwema. Naye diwani maalum wa mji wa Thika Bw Tonny Njiru, alisema mvua ambayo imenyesha kwa zaidi ya mwezi mmoja iliharibu miundo msingi ya maeneo mengi jambo lililosababisha hasara kubwa. “Tuna imani ya kwamba wananchi watanufaika na mabadiliko yatakayokuja hivi karibuni. Sisi kama viongozi tutajizatiti kuona tunatekeleza wajibu wetu,” alisema Bw Njiru na kuongeza “ni muda tu tungetaka tupewe”. “Kutokana na hitilafu hiyo ya kiufundi, kiwanda cha oksijeni kilifeli kuzalisha mitungi 80 ya hewa hiyo. Kilizalisha mitungi 40 na kusababisha uhaba wa mitungi 40. Hata hivyo, tuliweza kupokea mitungi ya oksijeni kutoka Nairobi na Eldoreti. Wagonjwa wengi wangefariki ikiwa maafisa wa afya hawangechukua hatua za haraka,” akaeleza Dkt Kariuki. Vifo hivyo, vilitokea wakati kiwanda cha oksijeni katika hospitali hiyo kimelemewa kutokana na ongezeko la hitaji la hewa hiyo wakati huu ambapo kaunti hiyo inaandikisha idadi ya juu ya maambukizi. Hospitali hiyo ya rufaa huhudumia kaunti ya Nakuru na kaunti jirani za Baringo, Samburu, Kericho, Narok, Nyandarua na Bomet. Vifo hivyo, vimejiri wakati serikali ya Kaunti ya Nakuru inakabiliwa na shinikizo za kupambana na ongezeko la visa vya maambukizi ya Covid-19. Wizara yamtishia mwalimu aliyefichua masaibu yake WAKUU wa elimu katika Kaunti ya Narok, wametishia kumwadhibu mwalimu kwa kuwafichulia wanahabari matatizo yanayokumba shule yake. Kwenye toleo la jana, Taifa Leo iliangazia masaibu anayopitia mwalimu mkuu wa shule ya kutwa ya upili ya Sosiana, Bi Magdalene Njoki Kimani, pamoja na maafisa wanaosimamia mtihani wa kitaifa (KCSE), kwa kutembea zaidi ya kilomita 20 kila siku kuwapelekea watahiniwa karatasi za mtihani. Sababu za kutembea kwao ni kutokana na hali mbovu ya barabara inayounganisha shule hiyo. Maafisa hao hutembea kilomita 10 asubuhi wakipeleka karatasi za maswali, na kiasi sawia na hicho wanaporudisha karatasi za majibu. Kisha huwa wanachukuliwa na gari linalowabeba kuelekea mji wa Emurua Dikirr, ambako ndiko kuliko na kontena ya kuhifadhi mtihani wa shule za eneo hilo. Msomi akiri kukiuka maadili kwenye mahojiano ya Jaji Mkuu MSOMI wa masuala ya sheria anayeomba ateuliwe kuwa Jaji Mkuu, jana alifichua kwamba alitumia utafiti uliofanywa na msomi mwingine wa Chuo Kikuu cha Nairobi kupokea pesa kutoka kwa Wakfu wa Ford, akidai ndiye alikuwa ameufanya. Profesa Kameri-Mbote, aliambia Tume ya Uajiri Idara ya Mahakama (JSC) aliungama kuwa aliwasilisha utafiti huo kwa wakfu huo wa Ford bila kumtaja mtafiti halisi katika ripoti hiyo, inavyohitajika katika maadili ya usomi na uchapishaji. Msomi huyo aliambia JSC kuwa aliichambua ripoti ya Mpango wa Maridhiano (BBI) na kuishauri bunge kuhusu mchakato huo wa kufanyia katiba marekebisho. “Sitaki kuzungumzia suala hili la BBI kwa undani kwa vile kuna kesi inayoihusu ambayo haijaamuliwa na korti,” aliambia JSC. Prof Mbote, ambaye alihojiwa na makamishna wa JSC chini ya uongozi wa kaimu mwenyekiti, Prof Olive Mugenda, alisema akiteuliwa kuwa Jaji Mkuu ataifanikisha Idara ya Mahakama hadi upeo wa juu mno kutokana na ujuzi mwingi alio nao wa usimamizi. Kuhusu ukaidi wa maagizo ya mahakama na kutoapishwa kwa majaji 41, Prof Mbote alisema atatumia ukakamavu wake kusuluhisha shida zinazozonga Idara ya Mahakama na asasi zingine kwa njia ya mashauriano. Alisema dhana kuhusu ufisadi mahakamani ndiyo mbaya kuliko uozo wenyewe, na atafanya kila awezalo kulisambaratisha endapo atateuliwa kuwa Jaji Mkuu. Mwanamume amshtaki Magara akidai ni babake MWANAMUME katika soko la Riosiri, eneobunge la Mugirango Kusini, Kaunti ya Kisii, amemshtaki mbunge wa zamani wa eneo hilo Bw Omingo Magara, akitaka amtambue kuwa mwanawe. Bw Justus Arunga Mauti, 39, anadai kuwa kiongozi huyo wa chama cha Peoples Democratic party (PDP) ndiye babake aliyemzaa na hivyo basi anafaa kutambuliwa na kuonyeshwa upendo kama watoto wengine wa Bw Magara. Mlalamishi ni mfanyabiashara aliye na duka ndogo ambalo amelitaja ‘Mwanaharamu Usiseme Kitu’. NASAHA: Lengo kuu la kufunga ni kuwawezesha Waislamu kupata ucha-Mungu MWEZI wa Ramadhani ni katika miezi bora katika miezi kumi na miwili ndani ya mwaka mzima. Ndio mwezi ambao Allah amebainisha wazi kheri na neema nyingi zilizomo ndani yake. Pia ni ibaada ambayo walifanya wema waliopita na hata kaumu zilizopita. Pia ndio mwezi ulioteremshwa Quran. Ndio mwezi Waislamu na Mtume (S.A.W) wamepata ufunguzi wa mji wa Makka baada ya kufukuzwa na kuteswa kwa kulingania dini, ndio mwezi wa pekee ambao Mwenyezi Mungu anatoa rehma kwa waja wake. Anawasamehe dhambi na makosa waliofanya pamoja na kuwatoa katika moto na adhabu iumizayo. Mfungaji Mpendwa, lengo kuu la sisi kuwekewa ibada ya funga ni tupate kumcha Allah. Kifungu hiki cha maneno kinaeleza hekima kubwa inayofungamana na saumu. Ni desturi ya Qur’an inapotoa amri yenye maana, papo kwa papo inaeleza faida yake ili mtu ajue na atosheke na hekima ya kupewa amri hiyo. Katika kifungu hicho kusudi la Saumu limeelezwa kuwa ni kupata Taq-waa, yaani, ucha-Mungu. Neno Taq-waa, linatumiwa katika Qur’an kwa maana kuepukana na dhambi, na kufikia utakatifu ulio juu wa mambo ya kiroho. Uchamungu maana yake ni sifa anayokuwa nayo mtu ambayo inamfanya apate ‘msukumo’ maalum wa kufuata maamrisho yote ya Mwenyezi Mungu na kuacha makatazo yake. Mchamungu huwa anajiepusha na mabaya na anajiweka karibu na kuyafanya yaliyo mema yanayomridhisha Mola wake na wanaadamu wenzake. Faida za uchamungu zipo nyingi tu na kubwa ni kupata radhi za Mwenyezi Mungu na kumuingiza mja kwenye pepo yake. Ili kupata pepo ya Mwenyezi Mungu na msamaha wake lazima Muislamu ajipinde sana hususan katika mwezi huu mtukufu wa Ramadhani. Kadhalika Mwenyezi Mungu anasema kwamba pepo imeandaliwa wachamungu (na moto kwa wanaomuasi). Hivyo, Muislamu anapofanya ibada, kuswali, kufunga, kutoa zaka, kwenda kuhiji na ibada zingine huwa matarajio ni kupata pepo ambayo ni maisha ya milele na siyo kufanya hayo kwa ajili ya kujionesha kwa wanadamu. Kama mfungaji atafunga ama kumaliza mfungo na hajaacha maasi sambamba na kutekeleza maamrisho ya Mwenyezi Mungu basi kwa mafundisho hayo ajue anafunga kwa mazoea na lile lengo la kufunga ambalo ni kupata uchamungu linakuwa halijatimia kwake. Mbote asema wanafunzi walimpa changamoto MCHAKATO wa kumtafuta atakayemridhi David Maraga kuwa Jaji Mkuu uliingia siku yake ya pili huku msomi mtajika na mwenye tajriba ya juu katika somo la uanasheria Prof Kameri Mbote Annie Patricia Gathiru akisema changamoto kuu aliyowahi kumbana nayo ni wakati wanafunzi wa chuo kikuu cha Nairobi (UoN) waliweka baa na kucheza muziki wa Ndobolo ya Solo. Alisema wanafunzi walikuwa wakicheza ‘Ndobolo’ nje ya afisi yake na kulewa chakari. Pia alisema akiwa naibu wa mkuu wa UoN wahuni walivamia uchaguzi wa wawakilishi wa wanafunzi katika seneti na kuuvuruga huku baadhi ya wanafunzi wakisalia miezi miwili kuhitimu. Msomi huyo alisema kuwa alikabiliwa na kipindi kigumu wakati alinyimwa fursa ya kuongoza kitivo cha sheria. “Baada ya kusomesha sheria kwa miaka zaidi ya sita nilinyimwa fursa ya kuongoza kitivo hicho. Nilichukua likizo ya miaka mitatu nikaanzisha kitivo cha sheria chuo kikuu cha Strathmore kukipa chuo kikuu cha Nairobi ushindani,”alikumbuka. Lakini akiwa mle utafiti aliofanya kuhusu umiliki wa mali ukaibwa na wanafunzi wake watatu wakachapisha kitabu kinachotumika hata waleo. Kwa sababu ya uvumilifu na subiria aliwasamehe. “Nilitaka kuanzisha shule ya kutoa mafunzo ya uanasheria lakini nikaamua kurudi kusomesha UoN hadi wa leo,” alisema Prof Mbote. Alisema changamoto alizopata akiwa mhadhiri zimechangia kumuunda kuwa na weledi wa hali ya juu katika usimamizi wa asasi mbali mbali. Alisema amekuwa mkuu wa asasi mbali mbali katika mataifa zaidi ya 60 barani Afrika kuhusu suala la sheria na “anaamini ataweza kumridhi Bw David Maraga kuwa Jaji Mkuu wa tatu tangu katiba ya 2010 ipitishwe.” Akihojiwa na makamishna wa tume ya kuajiri watumishi wa idara ya mahakama JSC , Prof Mbote alisema yuko na uwezo wa kuongoza idara ya mahakama iliyo na wafanyakazi zaidi ya 5,000. Kuhusu mbinu za kufanikisha uhusiano kati ya idara ya mahakama ya Kenya. Alisema usawa wa kijinsia unahitajika. Bei ya mafuta haitabadilika – Serikali SERIKALI kupitia kwa Tume ya Kusimamia Bei ya Kawi na Petroli (EPRA) Jumatano ilitangaza kuwa bei ya mafuta haitabadilika katika kipindi cha siku 30 zijazo. Hii ina maana kuwa bei ya petroli aina ya Super itasalia Sh122.81 kwa lita moja jijini Nairobi na viunga vyake, dizeli itauzwa kwa Sh107.66 kwa lita huku mafuta taa ikiuzwa kwa Sh97.85. Kulingana na EPRA bei hizo zinajumuisha ushuru wa VAT wa kima cha asilimia nane kulingana na mapendekezo ya Sheria ya Fedha ya 2018 na aina nyingine ya ushuru ambayo serikali hutoza bidhaa za mafuta. Mnamo Machi 14, 2021 bei ya petroli iliongezeka kwa Sh7.63 kwa lita moja na kuibua malalamishi miongoni mwa Wakenya, haswa wenye magari. Bei ya dizeli na mafuta taa pia zimepanda kwa Sh5.75 na Sh5.41 kwa lita moja. EPRA ilisema kuwa ongezeko la bei ya mafuta mwezi huu umechangiwa na kupanda kwa bei ya bidha za petrol katika masoko ya kimataifa. “Hii ni kwa sababu hitaji la mafuta linaendelea kupanda baada ya kushuka mwaka jana, kutokana na makali ya janga la Covid-19,” ikasema EPRA. Kwa mfano, kulingana na asasi hiyo, bei ya petrol inayoagizwa kutoka nje ilipanda kwa asilimia 14.97 mwezi jana huku zile ya dizeli na mafuta taa zikipanda kwa asilimia 12.29 na 13.26, mtawalia. Ongezeko hilo la bei ya mafuta ilichangia kupanda kwa bei ya bidhaa za kimsingi, kama vyakula, na hivyo kuongeza mzigo mwa wananchi. Ingawa bei ya mafuta kimataifa imekuwa ikipanda katika miezi ya hivi karibuni, serikali ya Kenya imelaumiwa kutokana na ushuru na ada nyingi zilizowekwa katika bei za mafuta. Kwa mfano, kutokana na Sh122.81 ambayo ni bei ya petrol Nairobi kuanzia Machi 14, Sh57.33 zinawakilisha ushuru mbalimbali. Ushuru hizo zinajumuisha Sh5.40 ambao ni wa ustawi wa sekta ya petrol ambao ulipandishwa kutoka kiwango cha senti 40 mwishoni mwa mwaka jana. Bei ya petrol inapofikisha katika bandari ya Kenya ni Sh49.84 kwa lita moja. Gharama ya uhifadhi na Sh3.25 kwa lita moja na ile ya usambazaji na faida ya kampuni za mafuta ni Sh12.39 kwa kila lita. Magavana wahepa suala la ubadhirifu wa pesa za corona SERIKALI za Kaunti zimedai hazijaona ripoti ya Mhasibu Mkuu wa fedha za serikali kuhusu jinsi magavana walivyosimamia utumizi wa mabilioni ya pesa za kupambana na janga la corona. Ripoti hiyo ambayo inaweza kupatikana katika tovuti ya afisi ya Mhasibu Mkuu, ililaumu karibu kaunti zote kwa usimamizi mbaya wa fedha hizo na ukiukaji wa sheria katika utoaji zabuni za kununua bidhaa na huduma zilizohitajika kupambana na janga hilo mwaka uliopita. Katika taarifa jana, mwenyekiti wa Kamati ya Afya katika Baraza la Magavana, Prof Anyang’ Nyong’o, alidai magavana wanasoma tu kuhusu ripoti hiyo katika vyombo vya habari na hivyo basi hawana uwezo wa kujitetea. “Tunaomba vyombo vya habari kuwa na subira hadi kaunti zitakapopokea ripoti hizo kutoka kwa afisi ya Mhasibu Mkuu, kuzichanganua kisha tutajibu maswali yoyote yatakayoibuka. Serikali za kaunti zinalaumiwa bila kupewa nafasi ya kujitetea wala kuambiwa kama kuna kosa lolote lililofanywa,” akasema. Ripoti ya Mhasibu Mkuu ambayo ilichapishwa Desemba 2020 na kutolewa kwa umma Februari mwaka huu, ilibainisha kuwa kwa jumla, kaunti zote 47 zilipokea zaidi ya Sh7.7 bilioni kutoka kwa serikali kuu. Mbali na fedha hizo, serikali za kaunti zilikuwa zimetenga jumla ya Sh5.3 bilioni kutoka kwa bajeti zao, huku Sh849 milioni zikitoka kwa wafadhili. Miongoni mwa makosa yaliyofichuka katika matumizi ya fedha ni, serikali za kaunti kukosa kufuata sheria katika ununuzi wa vifaa vilivyotakikana, na hivyo kuzua hatari ya ubadhirifu wa fedha. Kwa mujibu wa Mhasibu Mkuu, hapakuwa na ushahidi wowote kwamba kaunti zilifanya uchunguzi katika soko kabla ya kuamua bei bora ya kununua vifaa kama vile maski na mavazi maalumu ya kusaidia madaktari kujikinga kutokana na maambukizi ya corona. Kaunti za Embu, Homa Bay, Isiolo na Murang’a zilikosolewa kwa kununua vifaa kutoka kwa wazabuni ambao hawakuhitimu. Kaunti za Busia, Kakamega, Isiolo, Kakamega, Marsabit na Meru zilitajwa kununua vifaa bila kuchunguza bei bora zaidi katika soko. Baadhi ya magavana wamejitetea kuwa, walilazimika kununua vifaa hivyo kwa haraka kwa sababu ya dharura iliyokuwepo. HAKUNA PUMZI WAKENYA wanakabiliwa na balaa kuu baada ya serikali jana kukosa kushusha bei ya mafuta, na wakati huo huo ikarefusha kipindi cha kafyu hadi mwisho wa Mei. Hii ina maana wananchi wanatarajiwa kuendelea kutumia pesa zaidi kugharimia maisha wakati ambao wamepunguziwa fursa za kupata pesa na kupoteza ajira. Pia imejitokeza kuwa kafyu inayoanza saa mbili jioni katika kaunti za Nairobi, Machakos, Nakuru, Kajiado na Kiambu imegeuka kuwa kichocheo kikubwa cha maambukizi ya corona, kutokana na misongamano ya watu wakielekea nyumbani jioni. Maelfu ya wakazi wa kaunti hizo wamepoteza mapato kutokana na kulazimika kufunga biashara zao mapema pamoja kuzimwa kwa biashara za hoteli, baa, vituo vya mazoezi na wahudumu wa matatu zinazosafiri nje ya kaunti hizo. Haya yamejiri bei ya mafuta ikibakia kuwa ya juu licha ya kilio cha wananchi kuhusu gharama ya maisha kupanda. Bei ya sasa inatarajiwa kuongezeka kwa asilimia nane hivi karibuni serikali itakapoanza kutekeleza matakwa ya Shirika la Fedha Duniani (IMF). Bei hiyo ya mafuta inaendelea kusababisha kupanda kwa nauli pamoja na bei za bidhaa zingine zinazotengenezwa viwandani, kwani kampuni za usafirishaji na viwanda zinalazimika kuongeza ada zao jinsi bei ya mafuta inavyoongezeka. Hii inafanyika wakati ambao mamilioni wamepoteza ajira na mapato kutokana na athari za Covid-19, huku serikali ikikosa kuchukua hatua za kuwakinga kutokana na athari hizo. Hii pia imechangia kuendelea kwa uharibifu wa mazingira raia wengi maeneo ya mashambani na mitaa duni mijini wakilazimika kugeukia matumizi ya makaa na kuni. IMF YATAKA BEI IPANDE ZAIDI Ada za stima nazo ziko juu kwa sababu ya kampuni ya Kenya Power kuendelea kutegemea kawi inayotokana na dizeli, licha ya kuwepo kwa kawi ya kutosha inayozalishwa kwa maji na mvuke. Bei za mafuta hapa Kenya ndizo za juu zaidi Afrika Mashariki, licha ya mataifa kama Rwanda na Uganda kupitishia mafuta yao katika Bandari ya Mombasa. Hii inafanya wakazi wa maeneo ya mpaka wa Kenya na Uganda pamoja na Tanzania kwenda katika mataifa hayo kununua mafuta. IMF imekuwa ikitaka Ushuru wa Ziada (VAT) unaotozwa mafuta kuongezwa kutoka kiwango cha sasa cha asilimia nane hadi asilimia 16. Bei ya juu ya mafuta nchini huwa inasababishwa na kiwango cha juu cha ushuru unaotozwa bidhaa hiyo muhimu. IMF inataka VAT ya mafuta iongezwe ili kuimarisha kiasi cha fedha ambazo zinakusanywa na Mamlaka ya Ushuru (KRA). Hitaji la kuongezwa kwa VAT ya mafuta ni moja tu ya matakwa mengi ambayo IMF inataka, hali ambayo itaongeza matatizo kwa mwananchi wa kawaida. USIMAMIZI DUNI WA UCHUMI Matakwa mengine ni pamoja na kubinafsishwa kwa mashirika kadhaa ya serikali na kufutwa kazi kwa maelfu ya watumishi wa umma. IMF imerudi hapa Kenya kutokana na usimamizi duni wa uchumi na mikopo isiyo kikomo chini ya utawala wa Jubilee. Wakopeshaji hao kutoka ng’ambo walikuwa wamefukuzwa nchini na Rais Mstaafu Mwai Kibaki kwa sera zake za maendeleo ambazo zilitilia mkazo Kenya kutegemea raslimali badala ya kukopa. Hatua hiyo ilikuwa imeweka Kenya kwenye mkondo wa kujikomboa kutokana na madeni, lakini utawala wa Jubilee umerudisha nchi kwenye minyororo ya IMF na wakopeshaji wengine. Wakenya walipolalamika mwezi jana kuhusu bei ya juu ya mafuta, serikali kupitia kwa msemaji wake Cyrus Oguna iliwapuzilia mbali ikisema sharti wawe tayari kufadhili shughuli za serikali na maendeleo. Kampeni ya kupinga mikopo ya kila mara nayo ilikabiliwa kwa msako dhidi ya wanaharakati waliokuwa wakiongoza shinikizo za kuitaka IMF ikome kukopesha Kenya. Wananchi wanahoji kuwa licha ya viwango vya juu vya ushuru na madeni, kiasi kikubwa cha fedha kinaporwa na maafisa wa serikali wakishirikiana na wafanyibiashara walaghai. Alisema alitoka Malindi usiku na akasafiri hadi Nairobi kusikiza kesi hiyo bila idhini ya aliyekuwa Jaji Mkuu David Maraga, lakini akajitetea kuwa alikubali kufanya hivyo ili kuokoa nchi. “Ilibidi niokoe nchi hii isitumbukie katika vita na mtafaruku wa kisheria kwa kuamuru zoezi la uchaguzi liendelee,” alisema Jaji Koome. Kando na hayo, alitakikana pia kujibu kuhusu uamuzi wake wa awali ambao ulisema, sio hatia mwananchi kuungama hadharani kwamba ni shoga. Akitetea uamuzi huo aliotoa katika kesi ya shirika moja la kutetea haki za mashoga na wasagaji, Jaji Koome alisema kila mmoja yuko huru kuchagua atakachotaka kuwa katika jamii. Hata hivyo, Jaji Koome alisema hatasita kutoa adhabu kwa wale wanaokaidi kipengee nambari 163 cha sheria za uhalifu kinachoharamisha vitendo vya ushoga na usagaji. Aliongeza kusema kesi hiyo ingali katika mahakama, hivyo basi hangejadili mengi zaidi kuihusu. Jaji Koome ndiye watatu kuhojiwa na JSC katika mchakato wa kutafuta atakayemridhi Jaji Maraga, ambaye alistaafu rasmi mapema mwaka huu. Wizara yataka Wakenya waliopoteza ajira walipwe na serikali WIZARA ya Leba inataka sehemu ya mkopo wa Sh257 bilioni ambazo Kenya ilipata kutoka kwa Shirika la Fedha Duniani (IMF), kuelekezwa katika wizara hiyo ili kuwasaidia wafanyakazi ambao wamepoteza ajira. Wizara hiyo ilisema itawasaidia wafanyakazi waliopoteza kazi zao katika kaunti za Nairobi, Nakuru, Machakos, Kiambu na Kajiado, baada ya kufungwa na serikali ili kudhibiti maambukizi ya virusi vya corona. Hapo jana, Waziri wa Leba, Simon Chelugui aliliambia Bunge la Kitaifa kwamba wanajadiliana na Wizara ya Fedha kuhusu kiasi cha fedha itakachotengewa ili kuwasaidia wafanyakazi hao. Kwenye kikao kilichoandaliwa kwa njia ya mtandao, Bw Chelugui aliwaambia wabunge kuwa wizara hiyo iko kwenye hatua za mwisho kukusanya idadi kamili ya wafanyakazi waliopoteza ajira zao kabla ya kuwasilisha maelezo hayo kwa Wizara ya Fedha. “Tunafanya juhudi kuona kuwa wizara yetu imetengewa sehemu ya mkopo wa IMF. Siwezi kueleza kiwango halisi tunachotaka kwani maafisa wetu bado wanaendelea na taratibu za kutathmini fedha tunazohitaji ili kuwasaidia wenyeji wa kaunti tano zilizoathiriwa na hatua hizo. Kaunti ambazo zinapakana na maeneo hayo pia zitajumuishwa kwenye mpango huo,” akasema Bw Chelugui. Waziri alieleza masikitiko kwamba wafanyakazi wengi ambao walikuwa wakiendelea na shughuli zao katika maeneo mbalimbali sasa hawana ajira kutokana na kufungwa kwa maeneo hayo. Alionya huenda watu kama hao wakajihusisha kwenye maovu kama wizi kama njia ya kujipatia riziki. “Kuna watu ambao walikuwa wakifanya kazi na kujipatia riziki. Hata hivyo, maeneo hayo yalifungwa. Kutokana na hatua hizo, sasa tuna watu ambao ni maskini, hali ambayo huenda ikazua mzozo katika jamii. Huenda wakaanza kujihusisha katika vitendo kama uhalifu. Hivyo, tunataka kubuni mikakati ya kuwasaidia kukabiliana na athari za kiuchumi,” akasema. Katibu katika wizara hiyo, Bw Peter Tum, pia aliwaambia wabunge kuwa wimbi la tatu la maambukizi limewapotezea watu wengi ajira zao lakini wanafanya kila wawezalo kudhibiti hali hiyo. Magavana wahepa suala la ubadhirifu wa pesa za corona SERIKALI za Kaunti zimedai hazijaona ripoti ya Mhasibu Mkuu wa fedha za serikali kuhusu jinsi magavana walivyosimamia utumizi wa mabilioni ya pesa za kupambana na janga la corona. Ripoti hiyo ambayo inaweza kupatikana katika tovuti ya afisi ya Mhasibu Mkuu, ililaumu karibu kaunti zote kwa usimamizi mbaya wa fedha hizo na ukiukaji wa sheria katika utoaji zabuni za kununua bidhaa na huduma zilizohitajika kupambana na janga hilo mwaka uliopita. Katika taarifa jana, mwenyekiti wa Kamati ya Afya katika Baraza la Magavana, Prof Anyang’ Nyong’o, alidai magavana wanasoma tu kuhusu ripoti hiyo katika vyombo vya habari na hivyo basi hawana uwezo wa kujitetea. “Tunaomba vyombo vya habari kuwa na subira hadi kaunti zitakapopokea ripoti hizo kutoka kwa afisi ya Mhasibu Mkuu, kuzichanganua kisha tutajibu maswali yoyote yatakayoibuka. Serikali za kaunti zinalaumiwa bila kupewa nafasi ya kujitetea wala kuambiwa kama kuna kosa lolote lililofanywa,” akasema. Ripoti ya Mhasibu Mkuu ambayo ilichapishwa Desemba 2020 na kutolewa kwa umma Februari mwaka huu, ilibainisha kuwa kwa jumla, kaunti zote 47 zilipokea zaidi ya Sh7.7 bilioni kutoka kwa serikali kuu. Mbali na fedha hizo, serikali za kaunti zilikuwa zimetenga jumla ya Sh5.3 bilioni kutoka kwa bajeti zao, huku Sh849 milioni zikitoka kwa wafadhili. Miongoni mwa makosa yaliyofichuka katika matumizi ya fedha ni, serikali za kaunti kukosa kufuata sheria katika ununuzi wa vifaa vilivyotakikana, na hivyo kuzua hatari ya ubadhirifu wa fedha. Kwa mujibu wa Mhasibu Mkuu, hapakuwa na ushahidi wowote kwamba kaunti zilifanya uchunguzi katika soko kabla ya kuamua bei bora ya kununua vifaa kama vile maski na mavazi maalumu ya kusaidia madaktari kujikinga kutokana na maambukizi ya corona. Kaunti za Embu, Homa Bay, Isiolo na Murang’a zilikosolewa kwa kununua vifaa kutoka kwa wazabuni ambao hawakuhitimu. Kaunti za Busia, Kakamega, Isiolo, Kakamega, Marsabit na Meru zilitajwa kununua vifaa bila kuchunguza bei bora zaidi katika soko. Baadhi ya magavana wamejitetea kuwa, walilazimika kununua vifaa hivyo kwa haraka kwa sababu ya dharura iliyokuwepo. Alisema alitoka Malindi usiku na akasafiri hadi Nairobi kusikiza kesi hiyo bila idhini ya aliyekuwa Jaji Mkuu David Maraga, lakini akajitetea kuwa alikubali kufanya hivyo ili kuokoa nchi. “Ilibidi niokoe nchi hii isitumbukie katika vita na mtafaruku wa kisheria kwa kuamuru zoezi la uchaguzi liendelee,” alisema Jaji Koome. Kando na hayo, alitakikana pia kujibu kuhusu uamuzi wake wa awali ambao ulisema, sio hatia mwananchi kuungama hadharani kwamba ni shoga. Akitetea uamuzi huo aliotoa katika kesi ya shirika moja la kutetea haki za mashoga na wasagaji, Jaji Koome alisema kila mmoja yuko huru kuchagua atakachotaka kuwa katika jamii. Hata hivyo, Jaji Koome alisema hatasita kutoa adhabu kwa wale wanaokaidi kipengee nambari 163 cha sheria za uhalifu kinachoharamisha vitendo vya ushoga na usagaji. Aliongeza kusema kesi hiyo ingali katika mahakama, hivyo basi hangejadili mengi zaidi kuihusu. Jaji Koome ndiye watatu kuhojiwa na JSC katika mchakato wa kutafuta atakayemridhi Jaji Maraga, ambaye alistaafu rasmi mapema mwaka huu. Mabinti wabwaga wavulana MATOKEO ya mtihani wa kitaifa wa Darasa la Nane (KCPE) wa 2020 yaliyotolewa jana, yalikuwa na maajabu ya aina yake katika historia ya mtihani huo nchini. Kwa mara ya kwanza katika muda wa miaka mingi, shule za msingi za umma zimefanya vyema kuliko za kibinafsi kwa kutoa wanafunzi 10 miongoni mwa 15 bora kote nchini. Shule hizo za umma pia ziliandikisha nafasi nne bora kitaifa, kinyume na miaka ya awali ambapo zile za kibinafsi zimekuwa zikiwika kwa kishindo. Wasichana nao wamevunja rekodi kwa kuwabwaga wavulana walipotwaa nafasi za kwanza tatu, tofauti na miaka iliyotangulia ambapo wavulana na wasichana walikuwa wakikabana koo katika nafasi 10 bora. Faith Mumo wa shule ya Kari Mwilu katika Kaunti ya Makueni, alikuwa mwanafunzi bora kitaifa kwa alama 433. Tukio lingine la kihistoria ni kuwa kwamba ilikuwa mara ya kwanza KCPE kufanywa mwezi Machi na matokeo kutangazwa wiki mbili baada ya mtihani kukamilika, huu ukiwa muda mfupi zaidi matokeo ya mtihani kutolewa. Mtihani huo ulifanyika chini ya masharti makali ya kuzuia kusambaa kwa virusi vya corona baada ya kalenda ya elimu kuvurugwa na janga hilo mwaka jana. Mtihani huo ulioahirishwa Novemba mwaka jana kwa sababu ya janga la corona ulianza Machi 22 na kukamilika Machi 24, 2021. Ilikuwa mara ya kwanza mtihani wa kitaifa kuahirishwa kwa sababu ya janga la kimataifa, ambapo shule zilifungwa kwa miezi tisa mwaka jana. Watahiniwa walirudi shuleni Disemba mwaka jana kujiandaa kwa mtihani. Jumla ya watahiniwa 1,179,192 walifanya mtihani huo katika vituo, wakiwa wameongezeka kutoka 1,083,456 waliofanya mtihani huo 2019. Awali matokeo yalikuwa yakitolewa mwishoni mwa Novemba au Disemba na wanafunzi kujiunga na kidato cha kwanza Januari. Pia kwa mara ya kwanza katika historia ya mtihani huo, kaunti za maeneo ya mashambani za Pokot Magharibi, Baringo, Bomet, Kericho na Bungoma zilisajili idadi kubwa ya watahiniwa wa umri mdogo wa chini ya miaka 12. Awali, ni shule za maeneo ya mijini zilizosajili watahiniwa wa umri mdogo. Idadi ya wanafunzi walio na umri mdogo pia iliongezeka kutoka 20,086 mwaka wa 2019 hadi 26,378 mwaka jana. Kutolewa kwa matokeo mapema kumekuwa mbinu ya kuzuia udanganyifu katika mitihani, ambapo baadhi ya shule hasa za kibinafsi zilidaiwa kuwahonga maafisa wa Knec ili ziweze kupatiwa alama bora. Kutolewa kwa matokeo mapema pia kumesaidia wazazi kujua mapema shule za sekondari ambazo watoto wao wanachaguliwa kujiunga nazo ili waweze kujiandaa. Wazazi na watahiniwa waliweza kujua matokeo yao mara baada ya Prof Magoha kuyatangaza kupitia ujumbe mfupi wa simu. Matokeo ya somo la Kiswahili yaimarika pakubwa WATAHINIWA walifanya vyema katika somo la Kiswahili kwenye Mtihani wa Darasa la Nane (KCPE) wa mwaka huu ikilinganishwa na 2019. Matokeo yaliyotangazwa jana yanaonyesha kuwan matokeo ya somo la Kiswahili yaliimarika katika mtihani wa mwaka huu licha ya watahiniwa kuwa nyumbani kwa muda mrefu kutokana na janga la virusi vya corona. Kulingana na Profesa Magoha, watahiniwa pia walifanya vyema zaidi katika masomo ya insha ya Kiingereza, Lugha ya Ishara, Hisabati na Somo la Dini ikilinganishwa na 2019. Hata hivyo, matokeo ya Insha ya Kiswahili yalidorora ikilinganishwa na 2019. Masomo mengine ambayo matokeo yake yalidorora ikilinganishwa na 2019 ni Kiingereza, Sayansi na Somo la Jamii. Alieleza, gari la mwanajeshi huyo litatumika kama ushahidi katika kesi. “Mshtakiwa alilitumia gari hilo kusafirisha miili ya mkewe marehemu Joyce Syombua na watoto wake wawili Shanice Maua na Peter Mwaura kutoka kwa Kambi ya Jeshi la Laikipia hadi kwenye makaburi alipowazika,” akasema Bw Ondimu. NASAHA: Tujipinde zaidi kwa uchaji Mungu katika Mwezi huu wa Ramadhani Leo naomba tuangazie hili swala la amali bora zaidi katika mwezi mtukufu wa Ramadhani. Mijadala itakuwepo kuwa ni ibada hii ama ile ambayo ni muhimu ama bora zaidi lakini kwa mujibu wa Bwana Mtume Muhammad (s.a.w.a) alipokhitimisha khotuba yake ya Ijumaa ya mwisho ya mwezi wa Shaaban, Ali bin Abitalib (a.s)anatuambia; “Baada ya kumaliza Mtume (s.a.w) hotuba hiyo, “nikasimama na nikamuuliza, ‘Ya Rasuu-lallaah, Amali gani bora kabisa katika mwezi huu mtukufu?’ Akajibu, ‘Uchaji wa Mwenyezi Mungu kwa kila kilichoharamishwa na kukatazwa’”. Uchaji Mungu ni neno dogo sana na fupi mno lakini maana na upeo wake ni mkubwa zaidi na ni ngumu kivitendo sio rahisi. Kusali sunna, kusoma Qur’ani, kulisha masikini, kuvisha na mambo mengi yote ya kheri hayawezi kuwa sawa kabisa na Uchaji Mungu kwa sababu yote hayo ni sehemu moja tu ya uchaji Mungu. Lakini kujitenga na madhambi na alichoharamisha Mwenyezi Mungu ni jambo la wajibu, si mwezi wa Ramadhani tu bali ni katika maisha ya mtu yote. Kumcha Mungu ni jambo kubwa ambalo ibada nyingi za faradhi na za suna huchangia hili kapu kubwa la kumcha Mungu. Kumcha Mungu huandamana na subira. Huwezi kudai kumcha Mungu na na hauna subira. Kwa mfano muuni amefunga na majira ya saa kama kumi na moja jioni. Mtu akaja kumkejeli na kumtusi tusi kubwa tu. Ikiwa huyu muumini hana subira basi itabidi audhike na kumjibu kwa matusi na hata kumchapa mwenye kumtusi. Ikiwa unamcha Mungu kisawa sawa, tukio hili litakupelekea kumkumbuka Mola wako mara moja na utampuuza huyu mtu na uendelee na hamsini zako. Hebu tuangalie baadhi ya sifa za kumcha Mungu. Anayemcha Mungu anaamini mambo ya siri ya Allah (s.w.t) yaani mambo ya ghaib, anasimamisha swala kwa wakati wake, anatoa kwajili ya Mola wake, anaamini aliyoteremsha Allah (s.w.t), kuwa na yakini na siku ya akhera, anastahamili na kusibiri nyakati za raha na shida, mwenye kutimiza ahadi, mwenye kuomba msamaha kwa Mola wake kila wakati na kadhalika. Kwa hivyo, mwenye kuacha kila alichoharamisha na kufuata aliyoamrisha kwa yakini, mtu huyu atakuwa amefanya amali bora kuliko yote na huku ndiko kumcha Mungu. Basi huyu muumini atapata bahati nzuri sana na atapata ujira bora zaidi kwa kuheshimu ugeni wake katika Mwezi huu Mtukufu wa Ramadhani. Bw Athman aliiomba serikali kusambazia wavuvi wa Lamu chakula cha msaada ili kukimu familia zao baada ya kitega uchumi chao kukatizwa. “Utalii na biashara vimefifia kutokana na janga la Covid-19. Kilimo hakuna hapa Lamu. Tumetegemea uvuvi pekee kukimu mahitaji ya familia. Kwa nini serikali inatuhangaisha wakati huu wa janga la Korona? Ningesihi operesheni inayoendelea isitishwe ili tuendelee na shughuli zetu kama kawaida,” akasema Bw Athman. Bi Mwanasomo Hamisi, anasema amelazimika kufunga kibanda chake hasa baada ya wavuvi ambao tayari alikuwa amewalipa kumletea samaki kutiwa mbaroni na walinda usalama. “Nilikuwa nimelipia shehena yangu ya samaki kwa wavuvi mapema. Nilichosubiria ilikuwa ni mzigo wa kuendeleza biashara yangu. Nasikitika kwamba fedha zangu zimepotea hivyo baada ya niliowalipa kukamatwa baharini,” akasema Bi Hamisi. Mkurugenzi wa Idara ya Samaki, Kaunti ya Lamu, Ali Ahmed aidha alisema majadiliano yanaendelea kwenye ofisi yake ili kuona ni hatua gani mwafaka zitakazowezesha wavuvi wa Lamu kuendeleza shughuli zao bila kutatizwa. Naye Kamishna wa Kaunti ya Lamu, Irungu Macharia, alisema ofisi yake imeandaa kikao na wavuvi wote wa Lamu Ijumaa wiki hii ili kujadiliana ni jinsi gani uvuvi utaendelezwa, japo kwa kufuata masharti yanayoambatana na sheria za uvuvi baharini. “Tutakaa tujadiliane ili wavuvi watupe kauli yao na sisi pia tutoe msimamo wetu ili uvuvi uendelee kwa kufuata sheria zote zinazohitajika,” akasema BwMacharia. Jaji huyo anayeomba ateuliwe kumrithi Bw David Maraga kuwa Jaji Mkuu wa tatu baada ya kuzinduliwa kwa katiba ya 2010 alisema “akiachwa peke yake hawezi kujimudu.” Licha ya ulemavu alioueleza kwa herufi “INFJ”, Jaji Marete alijipigia debe kuwa mwaniaji maalum ambaye “tu peke yake anastahili kuteuliwa kutokana na weledi alionao katika taaluma ya sheria na ushupavu katika masuala ya usimamizi.” Alisababisha kicheko alipodai kuwa “ siku ile alipozaliwa ni muuguzi aliyepokea kutoka tumboni mwa mama yake aliyelia badala yake (marete).” , Na wakati huo huo Jaji Marete alifichua kuwa ndiye amejiajiria dereva anayempeleka kazini na kumrudisha. “Alisema alikosana na madereva kutoka idara ya polisi kwa vile hawamuelewi kwa sababu ya ulemavu alionao,” Jaji Marete alisema. Jaji Marete anayehudumu katika mahakama ya kuamua mizozo ya wafanyakazi alisema endapo atateuliwa kuwa Jaji Mkuu atatumia ujuzi alionao kuleta mshikamano na ushirikiano kuboresha utenda kazi katika idara ya mahakama. Asimulia alivyofunza kutumia sanaa kurembesha vifaa Alipokuwa akikua, Bi Naomi Namayi alikuwa na ndoto ya kufanya kazi katika idara ya upelelezi kama afisa wa uchunguzi. Ili kuafikia ndoto hii, alisoma na hata kupata shahada ya Criminology and Security Studies katika chuo kikuu. Baada ya kukamilisha masomoyake, alifanya kazi katika mahakama ya Nakuru, ila aliacha baada ya muda mfupi kutokana na kile alitaja kama kutoridhika. Baadaye alijiunga na shirika la kibinafsi jijini Nairobi ila kazi hio pia alijiuzulu baada ya muda mfupi. “Niligundua kwamba kazi hii haikuwa inaridhisha kama vile nilivyoiona katika filamu. Humu nchini, kazi hio ni tofauti sana na imejaa changamoto tele,” alisema Bi Namayi. Bi Namayi alizaliwa mjini Nakuru ila alipata nafasi ya kusafiri na kuzuru nchi mbalimbali ambako aliweza kujifunza mambo mengi kama vile aina mbalimbali za sanaa. Baaa ya kujiuzulu, aliamua kujaribu mojawapo ya sanaa ijulikanayo kama Resin Art, inayotumia mseto wa chembechembe kutoka kwa miti na kemikali. “Niligundua aina hii ya sanaa mnamo mwaka 2019 nilipokuwa nikitafuta aina mbalimbali za sanaa ambayo ningetumia kuifanya nyumba yangu kuvutia,” alisema Bi Namayi. Hakupokea mafunzo yoyote ila aliaza kujifunza mwenyewe jinsi ya kutengeneza mapambo ya nyumbani. Baada ya kutengeneza mapambo kadhaa, aliweza kupata wateja ambao walivutiwa na kazi yake. Hii iimfanya kutia bidii Zaidi na kujifunza miundo ya aina tofauti huku akiongeza modoidi zaidi. Aina hii ya sanaa huhitaji chembechembe kadhaa vya kuboresha kazi yake. Vifaa vingine anavyotumiani pamoja na mbao, turubai na silicon. “Kazi hii huchukua muda wa masaa 24 kukauka ili kupata umbo linalofaa na ambalo haliwezi kuharibika kwa kuguswa,” aliongeza Bi Namayi. Wateja wake sana sana huwa ni watu amabao wanapenda kazi ya sanaa. Ata hivyo kazi hii inachangamoto kama vile ukosefu wa vifaa vya kutumia amabavyo kulingana na Bi Namayi, huwa ni ghali na wakati mwingine havipatikani kabisa humu nchini. Bi Namayi hutumia kurasa zake za mtandao kuwauzia wateja kazi yake ambapo pia hupata maagizo kutoka kwa wateja ambao wanatamani kazi ile. Kila muundo huuzwa kwa bei tofauti ambayo hutegemea aina ya nyezo zilizotumika na muda aliouchukua kukamilisha. Mawakili hao walichomoka katika kesi hiyo huku wakimwacha Sonko akipambana na mashahidi walioitwa na upande wa mashtaka ulioendeleza kesi hiyo faraghani. Upande wa mashtaka unaongozwa na Bw Taibu Ali Taibu akisaidiana na mawakili wengine watatu wa serikali. Dkt Khaminwa na mawakili hao walimlaumu hakimu mkuu Douglas Ogoti anayesikiza kesi hiyo kwa kuonyesha upendeleo kwa kuwanyima fursa ya kupata nakala za ushahidi na kujiandaa kuwakabili mashahidi watakaoitwa katika kesi hiyo ya ufisadi dhidi ya Sonko. “Hatujapokea nakala za mashahidi kutoka kwa EACC na kamwe hatuwezi endelea na kesi bila nakala za mashahidi tuandae utetezi wa Sonko,” alisema Dkt Khaminwa. Bw Ogoti alikataa kuahirisha kesi hiyo kwa muda wa siku 60 kuwezesha Dkt Khaminwa na mawakili wengine watano kupokea ushahidi kutoka kwa mawakili Cecil Miller na George Kithi na tume ya kupambana na ufisadi nchini (EACC). Hakimu huyo aliamuru kesi iendelee akisema mawakili hao walikuwa na muda wa kupokea ushahidi kutoka kwa EACC. Lakini Dkt Khaminwa na wenzake walisema kuwa hawawezi kamwe kuendelea na kesi hiyo kama hawajajiandaa kuendelea na kesi hiyo. “Tuliombwa na Bw Sonko tuanze kumtetea mwezi uliopita.Tuliomba muda tuwasiliane na Mabw Miller na Kithi kupokea ushahidi wa mashahidi walioorodheshwa kutoa ushahidi dhidi ya Bw Sonko lakini mahakama ikasisitiza tuendelee na kesi,” alisema Dkt Khaminwa. Mfumo mbadala wasaidia KRA kukusanya Sh21 bilioni MAMLAKA ya Ukusanyaji Ushuru Kenya (KRA), imekusanya zaidi ya Sh21 bilioni kupitia mfumo mbadala wa kutatua mizozo inayohusu kodi (ADR) ulioanzishwa 2015. KRA inasema kwamba mfumo huo umewezesha kutatuliwa kwa kesi 393 kati ya Julai 2020 na Machi 2021 ambazo zingechukua muda mrefu iwapo zingefuata mfumo wa kawaida wa kusikilizwa kortini. KRA ilisema kwamba idadi ya kesi zilizotatuliwa kupitia mfumo huo iliongezeka kwa asilimia 109 na pesa zilizokusanywa zikaongezeka kwa asilimia 389 katika kipindi cha miezi tisa ikilinganishwa na kipindi sawa mwaka wa kifedha wa 2019/ 2020. Kulingana na sheria ya kodi, mizozo inayotatuliwa kupitia ADR inafaa kuchukua siku 90 japo baadhi imekuwa ikichukua siku chache. “Licha ya changamoto za sasa za janga la corona, utatuzi wa mizozo kupitia ADR umeendelea bila kukwama kwa kuwa mikutano inafanywa kwa video. Hii pia imepunguza muda ambao mikutano hufanyika,” KRA ilieleza. Mamlaka hiyo ilipongeza mfumo huo ikisema unadumisha uhusiano kati yake wa mlipa ushuru. “Mpatanishi huwa anahakikisha kwamba pande zote zinadumisha uhusiano mwema. Hii hufanya kila upande kuwa mshindi,” KRA ilieleza kwenye taarifa. ADR huwa unapunguza muda na gharama ya kuwasilisha kesi kortini na hivyo kuokoa pesa. Nia yetu ni kuisaidia Kenya kumudu madeni – IMF SHIRIKA la Fedha Ulimwenguni (IMF) limejitetea baada ya kukosolewa na Wakenya mitandaoni kwa kuendelea kuipa serikali mikopo ya mabilioni ya pesa. Mkurugenzi wa kitengo cha masuala ya Afrika katika shirika hilo, Bw Abebe Aemro Selassie, alisema serikali ya Kenya sawa na nyingine nyingi ulimwenguni, zinakumbwa na changamoto za kifedha ilhali kuna pingamizi kwa upandishaji ushuru. Kulingana naye, mpango wa ukopeshaji uliopeanwa kwa Kenya si wa gharama kubwa, kwa vile ulizingatia jinsi tayari taifa limelemewa na madeni mengine mengi. “Bila mikopo, serikali ingelazimika kupunguza madeni yake mara moja kwa kiasi kikubwa mno. Hili lingehitaji kupunguza matumizi ya fedha au kupandisha ushuru. Lakini kwa mtazamo wa kiuchumi, haya yote hayawezi kutimizwa wakati huu,” akasema. Wiki mbili zilizopita, bodi kuu ya IMF iliidhinisha ombi la Kenya kupewa mkopo wa Sh257 bilioni, hatua iliyoibua hamaki kutoka kwa wananchi. waliolalamikia hali ngumu ya maisha licha ya mikopo mingine mengi ambayo serikali ilikuwa imechukua awali. Kituo cha Walibora hatarini kufifia baada ya kifo chake KITUO cha kusambazia watoto vitabu kilichoanzishwa na msomi mashuhuri wa Kiswahili, marehemu Prof Ken Walibora, kinakumbwa na changamoto tele baada ya kifo chake. Prof Walibora alianzisha kituo hicho cha Ken Walibora Centre for Literature Development katika mwaka wa 2019, akiwa na lengo la kuwawezesha wanafunzi kusoma vitabu 400 vya hadithi kabla ya kukamilisha Kidato cha Nne. Kituo hicho kinachopatikana katika orofa ya saba ya jengo la Purshottam Place, barabara ya Westlands jijini Nairobi, kingali kimefunguliwa kwa ufadhili wa familia yake iliyo Amerika. Mbali na kifo chake kilichotokea Aprili 10, 2020, changamoto zinazokumba kituo hicho zimesababishwa na jinsi ratiba ya shule ilivyovurugika na vilevile matatizo yanayotokana na janga la corona.Kulingana na mratibu wa kituo hicho, Bw Paul Watila, kituo hicho kilianzishwa ili wanafunzi wasome bila vikwazo wanavyopata wakati wanaposoma kwa minajili ya mitihani shuleni. Mwanafunzi huhitajika kujisajili na Sh1,200 kwa mwaka, iliyo sawa na Sh100 kwa mwezi, ambapo anaruhusiwa kupata vitabu vine kila mwezi: Viwili vya Kiswahili na viwili vya Kiingereza. “Mwaka uliopita tulipompoteza Prof Walibora, tulikuwa na zaidi ya wanafunzi 1,000 waliosajiliwa. Sasa tuna zaidi ya wanafunzi 2,000 waliosajiliwa. Huwa wanapata vitabu hivi hata wanapokuwa nyumbani,” akaongeza. Kituo hicho ni mojawapo ya sifa kuu alizoacha Walibora ambazo zilitajwa wakati wa hafla ya kumbukumbu yake iliyoandaliwa Jumamosi iliyopita.Hafla hiyo iliyofanyika kwa zaidi ya saa sita kupitia mtandaoni, ilihudhuriwa na wasomi wengi wa Kiswahili. Mjane wa Prof Walibora, Ann, pia alihudhuria na kushukuru kwa juhudi zinazoendelezwa kumkumbuka mume wake.Mwaka mmoja baada ya Prof Walibora kufariki katika ajali ya barabarani Nairobi, kuna mengi yanayoendelea kufichuka kuhusu maisha ya mwandishi huyo mashuhuri aliyepata umaarufu kwa kuandika vitabu kama vile Siku Njema na Kidagaa Kimemwozea. Koeman, 58, aliajiriwa na Barcelona kwa mkataba wa miaka miwili mwanzoni mwa msimu wa 2020-21 na ameongoza kikosi chake kusajili matokeo mseto kwenye mapambano mbalimbali ya hadi kufikia sasa msimu huu. Licha ya ufufuo ambao umeshuhudia Barcelona wakifukuzana na Atletico Madrid na Real Madrid kwenye vita vya kuwania ubingwa wa Ligi Kuu ya Uhispania (La Liga), kikosi hicho kilisalia dhaifu dhidi ya Real kwenye michuano miwili ya El Clasico muhula huu. Vyombo vingi vya habari nchini Uhispania vimeripoti kwamba Koeman ambaye ni raia wa Uholanzi, atatimuliwa na Barcelona iwapo atashindwa kuongoza kikosi hicho kutia kapuni ufalme wa angalau taji moja msimu huu. “Yasikitisha kwamba naanza kuulizwa maswali kuhusu mustakabali wangu uwanjani Camp Nou licha ya kwamba tulishuka dimbani dhidi ya Real baada ya rekodi nzuri ya kutoshindwa katika jumla ya mechi 19 mfululizo,” akasema Koeman ambaye pia ni mchezaji wa zamani wa Barcelona. “Inakuwaje unapoteza mechi moja tu na tayari gumzo la kufutwa linakuwa mjadala katika vyombo vya habari? Pengine inanilazimu kuikubali hali hiyo, ila najua kwamba nina mwaka mmoja zaidi kwenye mkataba wangu na Barcelona. Mara nyingine presha huwa kubwa ila nyakati nyingine inabidi kukabiliana nayo,” akaongeza Koeman. Kufikia sasa, Barcelona wanashikilia nafasi ya tatu kwenye msimamo wa jedwali la La Liga huku pengo la alama mbili likitamalaki kati yao na viongozi wa Atletico Madrid wanaotiwa makali na kocha Diego Simeone. Mbali na kupigwa na Real kwenye michuano ya mikondo miwili ya La Liga msimu huu, Barcelona wamepoteza pia mechi muhimu dhidi ya Atletico katika mkondo wa kwanza wa La Liga. Aidha, walizidiwa maarifa na Bilbao kwenye fainali ya Super Cup na wakabanduliwa na Paris Saint-Germain (PSG) ya Ufaransa kwenye hatua ya 16-bora ya Klabu Bingwa Ulaya (UEFA). Bilbao kwa upande wao wanalenga kutopoteza fainali ya pili ya Copa del Rey chini ya kipindi cha wiki mbili baada ya kuzidiwa ujanja na Real Sociedad kwenye fainali ya 2019-20 iliyoahirishwa kutoka msimu jana hadi Aprili 3, 2021. Serikali yasema haijui walikoenda watahiniwa 12,000 wa KCPE SERIKALI imeshindwa kueleza walikoenda wanafunzi 12,424 waliojisajili kufanya mtihani wa KCPE 2020, shule zilipofunguliwa tena kufuatia likizo ndefu iliyosababishwa na janga la Covid-19. Licha ya kuwashirikisha machifu na manaibu chifu kuhakikisha wanafunzi wote walirejelea masomo yao shule zilipofunguliwa mnamo Oktoba mwaka uliopita na Januari mwaka huu, Wizara ya Elimu imeshindwa kueleza walipo maelfu ya watahiniwa na wanafunzi wengine ambao hawakurejea shuleni. Huku wanafunzi kadhaa wakiripotiwa kufariki kabla ya kuanza mitihani yao, wengi wao, karibu asilimia 80, waliripotiwa kukataa kurudi shule huku wengine wakihama walipokuwa wakiishi ambapo walimu wakuu hawangeweza kuwapata. Kutokana na likizo ndefu nyumbani, idadi ya mimba za mapema iliongezeka huku wengine wakiripotiwa kujihusisha katika mihadarati na shughuli nyinginezo za uhalifu. Ingawa Waziri wa Elimu, Prof George Magoha alitaja idadi ya waliokosa kufanya mitihani hiyo kama “isiyotishia” ikilinganishwa na jumla ya wanafunzi 1,179,192 walioshiriki mitihani hiyo, idadi hiyo iliongezeka maradufu ukilinganisha na waliokosa kufanya mitihani hiyo mwaka uliopita. Mnamo 2019, ni jumla ya wanafunzi 5,530 pekee waliokosa mitihani hiyo kutokana na sababu mbalimbali. Akizungumza na Taifa Jumapili jana, Katibu wa Wizara ya Elimu, Julius Jwan, alisema idadi kubwa ya watahiniwa waliokosa mitihani hiyo ni kutoka jamii za wafugaji na wasichana chipukizi ambao ama walipachikwa mimba au walioozwa wangali wachanga ambao walikataa kurejea shuleni. Dkt Jwan alisema baadhi ya wavulana walijiingiza katika matumizi ya dawa za kulevya na wengine kugeukia biashara ya bodaboda. Baadhi yao walijiingiza katika vibarua vidogovidogo ili kutafutia riziki familia zao. “Kwa mfano, nilipoongoza kikosi katika Kaunti ya Tana River kuwakusanya wanafunzi warejee shuleni, tuligundua baadhi yao walikuwa wamehama katika maeneo mengine na walimu hawangeweza kuwasiliana na wazazi wao kwa simu kwa sababu hawana nambari zao,” alifafanua. Dkt Jwan alisema kuwa licha ya likizo ya miezi saba kutokana na janga la Covid-19, Wizara za Elimu na Usalama wa Nchi zilishirikiana pamoja kupitia machifu na manaibu chifu na kuhakikisha idadi kubwa ya watahiniwa walirudi shuleni. Nairobi Expressway kutatiza usafiri hadi 2022 Waziri wa uchukuzi James Macharia amesema kwamba ikikamilika kujengwa, barabara hiyo inayotarajiwa kuwa ya kuvutia zaidi ukanda wa Mashariki, Kati na Upembe wa Afrika, itapunguza muda wa kusafiri kutoka Uwanja wa Kimataifa wa Ndege wa JKIA na kituo cha garimoshi cha Syokimau hadi katikati na maeneo mengine ya jiji. Akizungumza Ijumaa baada ya kukagua ujenzi wa barabara hiyo katika makutano ya barabara za James Gichuru na Rironi Highway, Bw Macharia aliwahimiza wenye magari na wasafiri kuvumilia akisema wanachoshuhudia kwa sasa ni uchungu wa muda mfupi. “Kwa wakati huu, ninajua watu wanatatizika sana kwa kutumia muda mrefu kwenye msongamano lakini sababu ya kujenga Nairobi Expressway ni kutatua shida ya msongamano. Kama hakungekuwa na msongamano wa magari, hakungekuwa na sababu ya kujenga barabara hiyo. Uchungu tunaoshuhudia sasa ni uchungu wa muda mfupi,” alisema. Watu wanaotumia barabara za Mombasa na Uhuru Highway na wale wanaopitia barabara ya Waiyaki ndio walioathiriwa zaidi. Bw Macharia alisema kwamba japo watu wanapata hasara kwa kukwama kwenye msongamano wa magari kwa muda mrefu, hali ilikuwa sawa na hiyo hata kabla ya ujenzi wa barabara hiyo kuanza na “hasara hizi ndizo tunazotaka kuzuia”. Kuna viwanda vingi kwenye barabara ya Mombasa na ndiyo hutumiwa kufika eneo la viwandani ambako kuna makampuni makubwa ya kutengeneza na kusafirisha bidhaa. Ujenzi wa barabara hiyo unatekelezwa na kampuni ya China na unaendelea vyema. Wataalamu wakiri kafyu ya mapema haina hata umuhimu WATAALAMU wa afya wameonya kuhusu ongezeko la maambukizi ya corona katika maeneo ya Nairobi, Kiambu, Kajiado, Nakuru na Machakos kutokana na misongamano katika vituo vya matatu, wakazi wanapokimbia nyumbani kabla ya muda wa kafyu kuanza saa mbili za usiku. Wataalamu hao wanaikosoa serikali, wakisema hatua ya kufunga kaunti hizo pamoja na kurefusha muda wa kafyu bila kuwapa wakazi chanjo na kuwapima Covid-19 kunahatarisha maisha zaidi. “Hali hii ni hatari zaidi kwani serikali ilifaa kufunga kaunti hizo, kisha ianzishe upimaji corona na utoaji chanjo. Ilivyo sasa ni kwamba huenda hatua ya kufungwa kwa kaunti hizo na muda wa kafyu kuongezwa isilete nafuu kwa sababu tayari serikali inakabiliwa na uhaba wa chanjo,” akasema aliyekuwa Mkurugenzi Mkuu wa Lancet Kenya, Dkt Ahmed Kalebi. Mkurugenzi Mkuu wa Amref, Dkt Githinji Gitahi anakubaliana na kauli hiyo, “Msongamano wa watu kwenye vituo vya matatu ni hatari hasa endapo utadumu kwa zaidi ya saa moja.” “Sawa na kufungwa kwa baa na mikahawa, kafyu imeonekana kuzaa matunda. Msambao wa virusi vya corona ulikuwa juu zaidi wakati ambapo baa na mikahawa ilikuwa ikihudumu hadi saa tatu za usiku. Misongamano katika baa ni hatari zaidi kuliko ile ya vituo vya matatu kwa sababu kwenye baa ni nadra kwa walevi kuvaa barakoa,” Dkt Amoth akaambia Taifa Leo. Wakenya wamekuwa na hofu ya kafyu kusababisha maambukizi zaidi, hasa kutokana na misongamano ya watu katika vituo vya matatu waking’ang’ania kwenda nyumbani kabla ya saa mbili jioni kafyu inapoanza. Baadhi ya wakazi wa Nairobi waliozungumza na Taifa Leo walisema inawatesa kwa kuweka muda wa kafyu kuanza saa mbili za jioni ilhali wao hutoka kazini kuanzia saa kumi na moja jioni. “Haya ni mateso tupu kwa sababu serikali imeamuru kafyu ianze mapema ilhali haijatoa amri kwa waajiri watuachilie mapema ilivyofanya mwaka jana. Mimi hufanya kazi Westlands na ninaishi mtaa wa Pipeline. Ninalazimika kuchelewa kufika kila siku kutokana na foleni ndefu katika kituo cha matatu,” akasema Bi Judith Oloo. Kwa upande wake, John Irungu, mkazi wa eneo la Banana, Kiambu alielezea hofu ya kuambukizwa corona ikiwa serikali haitaongeza muda wa kafyu kuanza katika kaunti hizo tano. “Hii kafyu ya kuanzia saa mbili usiku haitapunguza visa vya maambukizi ya corona kwa sababu matatu hujaza watu kupita kiasi kwa sababu kila mtu anataka kufika nyumbani,” akasema Bw Irungu ambaye ni mfanyakazi wa duka moja la jumla katikati mwa jiji. Biashara ya mitandaoni yawaletea Wakenya fursa mpya ya uwekezaji Kutokana na ongezeko la matumizi ya simu tamba na za kisasa pamoja na kuimarishwa kwa mitandao, imekuwa rahisi kwa idadi kubwa ya Waafrika kutumia intaneti katika maisha yao ya kila siku, kama vile kupata habari za aina mbalimbali, kujiburudisha, hata kuuza na kununua bidhaa mtandaoni. Takwimu zinaonyesha kuwa, hivi sasa watumiaji wa mtandao nchini Kenya wamezidi milioni 43, na biashara ya mitandaoni imeibuka kuwa eneo la fursa mpya za ajira, na kuwavutia wawekezaji wa kigeni nchini Kenya. Kwa sasa majukwaa ya biashara ya mitandaoni yanayojulikana nchin Kenya ni pamoja na jumia , kilimall, jiji, na amambo. Joseph Odhiambo, baba ya watoto wawili na mwendeshaji pikipiki za uchukuzi amefika kila pembe ya jiji la Nairobi. Kazi yake ya kuwafishia bidhaa walizoagiza mitandaoni imelazimu kifika kila pembe ya jiji hili na kumkutanisha na watu wa matabaka tofauti. Kuwepo kwa simu za kisasa na huduma za intaneti kumemuwezesha Bwana Odhiambo na wenzake kujiunga na msururu huu mrefu wa biashara ya kisasa. Kuwepo kwa fursa za biashara na uwezo wa kununua kumewavutia wawekezaji wa kigeni kuanzisha biashara ya mtandaoni jijini Nairobi na Kenya kwa jumla. Angela Lei ametokea nchini China ambako biashara ya kuuza na kununua bidhaa mtandaoni imepiga hatua kubwa. Lei alianza biashara ya kuuza bidhaa hasa za elektroniki mtandaoni mwaka 2016. “Biashara yamtandaoni ni tasnia inayoendelea kuongezeka, tangu janga la corona kubisha ulimwenguni, watu wengi zaidi wananunua bidhaa mitandaoni, biashara yetu imenoga, hivi sasa napata zaidi ya wateja 3,000 kwa siku,” anasema Bi. Angela Lei. Ikilinganishwa na maduka ya kawaida, kuendesha biashara mtandaoni ni jambo rahisi sana. Mfanyabiashara hahitaji hela nyingi kuanzisha na kuendesha aina hii ya biashara. Susan wangare, mwanafunzi wa chou Kikuu cha Kenyatta ni miongoni mwa Wakenya ambao wamekumbatia ununuzi wa bidhaa mitandaoni. Kupitia kwa simu yake ya mkononi, Susan anaagiza saa na chakula kutoka duka la Annov. Biashara hii imeongeza nafasi za ajira nchini kufuatia ukuaji wake wa kasi. Ripoti ya halmashauri ya mawasiliano nchini Kenya CA inaeleza kuwa biashara hii hukua kwa kasi ya 40% kila mwaka. Joseph Odhiambo anakiri kuwa ni kutokana na biashara hii ndipo amefanikiwa kuwapeleka wanawe shule na kukidhi mahitaji yake ya kimsingi. “Siwezi lalamika sasa, maisha yangu yamebadilika kwa kipindi cha miaka miwili iliyopita kutokana na kazi hii. Ona watoto wangu wanaenda shule, siwezi lala njaa kama kitambo.” Kenya, Nigeria na Afrika kusini zinaongoza kwa kufanya biashara ya mitandaoni barani Afrika huku bidhaa nyingi zikiagizwa kupitia kwa simu za mkononi. Nguo,saa, viatu na simu zikiwa baadhi ya bidhaa ambazo huagizwa kwa wingi hapa nchini kutoka maduka kama vile Amazon, Alibaba, AliExpress na Jumia. Kwa kawaida, kabla taifa kufanya uchaguzi mkuu Tume Huru ya Uchaguzi na Mipaka (IEBC) huandikisha upya wapiga kura, ili kuondoa majina ya waliofariki na pia kujumuisha waliopata kitambulisho cha kitaifa kwa mara ya kwanza. Kesi ya mauaji ya Sharon kuanza rasmi, DPP asema AFISI ya Mkurugenzi wa Mashtaka ya Umma (ODPP) hatimaye imetoa tarehe ya kusikilizwa kwa kesi ya mauaji ya Bi Sharon Otieno, aliyekuwa mwanafunzi wa Chuo Kikuu cha Rongo. Bi Otieno alikuwa mpenzi wa Gavana Okoth Obado wa Migori, na alipatikana ameuawa kikatili mnamo Septemba 3, 2018 akiwa mjamzito. Upande wa mashtaka umewaorodhesha mashahidi 37 kwenye kesi hiyo ambapo Bw Obado ndiye mshukiwa mkuu. Wengine walioshtakiwa pamoja naye ni Bw Michael Oyamo na Bw Caspal Obiero, wanaohudumu kama wasaidizi wake. Kesi hiyo ilikosa kuanza baada ya DPP kutaja masharti ya kudhibiti maambukizi ya virusi vya corona kama kikwazo kikuu. Kesi hiyo imecheleweshwa kwa zaidi ya mwaka mmoja. Tangazo hilo linaonekana kama afueni kubwa kwa wazazi wa Sharon, baada yao kulalamika kesi hiyo ilikuwa ikichelewa sana kabla ya kuanza. Walikuwa wameomba washukiwa hao watatu kukabiliwa kisheria. Taifa Leo imebaini kuwa Bw Obado atarejea mahakamani mwezi Julai kuhusu kesi hiyo. Mwanafunzi huyo alipatikana ameuawa kikatili na mwili wake kutupwa msituni katika eneo la Oyugis, Kaunti ya Homa Bay. Hapo Ijumaa, afisi ilisema kesi hiyo ilikuwa imepangiwa kuanza Machi 16 ama 17 mwaka uliopita, lakini ikaratibiwa upya baada ya Idara ya Mahakama kupunguza shughuli zake ili kudhibiti maambukizi ya corona. Hatua hiyo ilifuatia maagizo yaliyotolewa na aliyekuwa Jaji Mkuu David Maraga, kwa mahakama nchini kupunguza shughuli zake ama kuendesha baadhi ya kesi kwa njia ya mtandao. “Awali, kesi hiyo ilikuwa imepangiwa kuanza Machi 16, 2020. Hata hivyo, iliahirishwa kutokana na masharti ya kudhibiti corona. Vikao vyake vitaanza Julai 5 na kuendelea hadi Julai 15 mwaka huu,” ikasema afisi hiyo kwenye ujumbe katika mtandao wa Twitter. Mfumo mbadala wasaidia KRA kukusanya Sh21 bilioni MAMLAKA ya Ukusanyaji Ushuru Kenya (KRA), imekusanya zaidi ya Sh21 bilioni kupitia mfumo mbadala wa kutatua mizozo inayohusu kodi (ADR) ulioanzishwa 2015. KRA inasema kwamba mfumo huo umewezesha kutatuliwa kwa kesi 393 kati ya Julai 2020 na Machi 2021 ambazo zingechukua muda mrefu iwapo zingefuata mfumo wa kawaida wa kusikilizwa kortini. KRA ilisema kwamba idadi ya kesi zilizotatuliwa kupitia mfumo huo iliongezeka kwa asilimia 109 na pesa zilizokusanywa zikaongezeka kwa asilimia 389 katika kipindi cha miezi tisa ikilinganishwa na kipindi sawa mwaka wa kifedha wa 2019/ 2020. Kulingana na sheria ya kodi, mizozo inayotatuliwa kupitia ADR inafaa kuchukua siku 90 japo baadhi imekuwa ikichukua siku chache. “Licha ya changamoto za sasa za janga la corona, utatuzi wa mizozo kupitia ADR umeendelea bila kukwama kwa kuwa mikutano inafanywa kwa video. Hii pia imepunguza muda ambao mikutano hufanyika,” KRA ilieleza. Mamlaka hiyo ilipongeza mfumo huo ikisema unadumisha uhusiano kati yake wa mlipa-ushuru. “Mpatanishi huwa anahakikisha kwamba pande zote zinadumisha uhusiano mwema. Hii hufanya kila upande kuwa mshindi,” KRA ilieleza kwenye taarifa. Mfumo wa ADR huwa unapunguza muda na gharama ya kuwasilisha kesi kortini na hivyo kuokoa pesa. Hatimaye serikali yaungama chanjo ya AstraZeneca ina madhara KENYA imeungana na mataifa mengine ulimwenguni ambayo yameripoti athari za chanjo aina ya AstraZeneca inayolenga kuzuia maambukizi wa virusi vya corona. Hii ni baada ya Waziri Msaidizi wa Afya Rashid Aman Alhamisi kufichua kuwa Bodi ya Dawa na Sumu Nchini (KPPB) wakati huu inachunguza visa saba vilivyoripotiwa vya watu waliopata chanjo kupata madhara mabaya. Alisema visa hivyo saba ni miongoni mwa jumla ya visa 263 vilivyoripotiwa kutoka sehemu mbali nchini. Hata hivyo, Dkt Aman hakutoa maelezo zaidi kuhusu visa hivyo vya madhara ya AstraZeneca vinavyochunguzwa akiahidi kufanya hivyo baadaye juma lijalo. “Ni kweli kwamba bodi ya dawa nchini inachunguzwa visa saba miongoni mwa visa 263 kuhusu madhara ya chanjo ya AstraZeneca vilivyoripotiwa. Wizara ya Afya kwa ushirikiano na bodi hiyo zitatoa maelezo zaidi kuhusu suala hilo wiki ijayo. Hata hivyo, hamna sababu ya Wakenya kuingiwa na hofu kwa sababu nyingi za madhara hizo ni ya kawaida kama kupanda kwa joto mwili na maumivu ya mwili,” akawaambia wanahabari katika makao makuu ya Wizara ya Afya, Jumba la Afya, Nairobi. Mataifa kadhaa katika bara Uropa yamesitisha shughuli ya utoaji chanjo ya AstraZeneca baada ya visa kadha vya watu kuganda damu, na hata kufariki, kugunduliwa. Kufikia Alhamisi jumla ya watu 196,435 nchini walikuwa wamepokea chanjo hiyo wengi wakiwa wahudumu wa afya, maafisa wa usalama na walimu. Baadaye kwenye kikao na wanahabari katika Ikulu ya Nairobi, Rais Uhuru Kenyatta alisema kuwa Kenya inashirikiana na washirika wengine duniani kuhakikisha kuwa imepokea chanjo zaidi kuweza kutosheleza mahitaji ya wananchi. Kulingana na makadirio ya Wizara ya Afya, kufikia Juni, mwaka ujao serikali inakisia kuwa jumla ya Wakenya 26 milioni watakuwa wamepokea chanjo dhidi ya corona. Mreno aliyetuma droni kwa makazi ya Ruto ashtakiwa Mtalii aliyekamatwa Machi 29 kwa madai ya kutuma droni ya ujasusi hadi katika makao rasmi ya Naibu wa Rais Dkt William Ruto mtaani Karen ameshtakiwa. Bw Piotrukasz Litwiniuk ambaye ni raia wa Ureno alishtakiwa kwa makosa manne ambayo ni kuingiza droni hiyo nchini bila kibali kinachohitajika, kuitumia nchini bila idhini inayohitajika, kuihudumu bila kujisajili na pia kukosa kuisajili droni hiyo–makosa yanayokaa mzunguko wa barabara. Kwa kina, upande wa mashtaka ulielezea mahakama kwamba muundo wa droni hiyo ni Mavic Air2 yenye utambulisho MA2UE3W na ambayo iliingizwa nchini January 7 kupitia uwanja wa ndege wa Kimataifa wa Moi Jijini Mombasa. Alikiuka sheria za Kenya kwa kuitumia Machi 29 akiwa jirani wa Dkt Ruto na ambapo walinzi waliokuwa wakiwajibikia Usalama wa makazi hayo waliiona angani na wakaifuatilia hadi kuiona ikirejea bomani mwa Mreno huyo. Mama Rachel Ruto akiwa ndiye bibiye Naibu wa Rais ndiye aliripoti kisa hicho katika kituo cha polisi cha Hardy ambapo timu ya Uchunguzi wa Jinai ilitumwa kupeleleza zaidi. Mbele ya Hakimu Martha Mutuku wa mahakama ya Milimani, Litwiniuk alikanusha mashtaka hayo na akaachiliwa na bodi ya Sh200,000 pesa taslimu au mdhamini wa Sh500,000, kesi ikitengwa kusikizwa kwa wiki mbili zijazo. Familia 3,000 zaagizwa kuhama Mto Ngong ZAIDI ya familia 3,000 zinazoishi karibu na mto Ngong kwenye tarafa ya South B, kaunti ndogo ya Starehe ilioko katika Kaunti ya Nairobi wameamriwa na serikali kuondoka kutoka kwa nyumba zao mara moja. Aidha, wameshauriwa kuhamia maeneo yaliyo salama ili kuepukana na mafuriko msimu huu wa mvua ya mwezi Aprili. Agizo hilo lilitolewa na serikali kupitia kwa chifu wa eneo hilo, Bw Charles Mwatha. Katika ujumbe wake, Bw Mwatha alisema kila mwaka, hasa msimu wa mvua ya kati ya mwezi Machi na Aprili, serikali huagiza watu wake kuhamia maeneo yaliyo salama ili kuepuka maafa na uharibifu wa mali kutokana na athari za mafuriko. ‘’Huwa tunatoa tahadhari za mapema kila mwaka kabla ya mwezi Machi na Aprili ndiposa wahamie maeneo salama kabla ya kingo za mto Ngong kufurika na maji kuingia katika nyumba zao,’’ Chifu Mwatha aliambia wanahabari. Aliongeza kwamba wanaoathirika zaidi huwa wakazi katika mtaa wa mabanda wa Maasai Village, Hazina, Sokoni na Fuata Nyayo. Katika lokesheni ya Landi Mawe, chifu wa Eneo hilo, Bw Kikuvi Mulandi alisema wakazi katika mtaa wa mabanda wa Kaiyaba, Kenya Wine, Kikaloni, Mandazi Roada na wanaoishi katika eneo la Bundalangi nao wahamie kwenye miinuko ili wakijinge dhidi ya mafuriko. “Katika Landi Mawe familia zaidi ya 1,000 watalazimika kuhamia maeneo yaliyo juu ili wasiathirike kutokana mafuriko yanayotarajiwa mwaka huu,’’ Bw Mulandi asema. Mwaka jana, familia zilizoathirika zilitengewa uwanja wa shule ya Msingi ya Mariakani, uga wa palipokuwa kituo cha Goal Kenya na katika makanisa kadhaa kwenye tarafa ya South B kuwa kambi ya muda. Kando na nyumba, vibanda vya biashara ya kuuza vyakula, vioski, saluni na shule nne huathirika pia. Miongoni mwa shule ambazo wanafunzi hulazimika kukaa nyumbani ni pamoja na Brightstar Academy, Shule ya Upili ya Brightstar, Shule ya Upili ya Viwandani na Shule ya Msingi ya St Elizabeth zote zikiwa katika kaunti ndogo ya Makadara. Kwa mwaka wa tatu mfululizo, katika shule ya Msingi ya St Elizabeth ilioko mtaani wa mabanda wa Lunga Lunga, maji hufika kina cha futi nne huku kila darasa, stoo na ofisi zikijaa maji. “Huwa tunalazimka kurudisha watoto nyumbani baada ya maji kuleta balaa shuleni na kuvuruga masomo,’’ akasema mkurugenzi Mkuu wa Mukuru Promotion Centre (MPC) Mtawa Mary Killeen. MPC ni mfadhili mkuu wa baadhi za shule za huma tarafani South B na Viwandani. Mtawa Killeen aliongeza kwamba sababu moja ya mafuriko hayo huchangiwa na wanyakuzi wa ardhi walionyakua kingo za mto na kujenga nyumba za kukodisha huku wakibana mto. Ofisa mmoja wa mazingira kutoka kaunti ndogo ya Starehe alisema utafiti umeonyesha mto ‘umenyongwa’ baada ya kuwa mwembamba kutokana na ujenzi wa nyumba pande zote na kufungia maji njia ya kupitia. “Wakazi pia hutupa taka ndani ya mto na kusababisha daraja la Hazina/Kaiyaba kuziba na kuwa halipitiki. Wanaotumia daraja hili kuunganisha South B na barabara ya Entreprise kuingia Eneo la Viwanda hulazimka kutumia njia badala kuendesha pikipiki na magari,’’ Bw Christopher Lunalo Mandevu akasema. Wakazi walia barabara mbovu zinawaletea hasara WAKAZI wa mtaa wa Zimmerman, Nairobi wanalalamikia muundomsingi duni wa barabara eneo hilo, wakilia sasa wanapata hasara kwa biashara. Wanasema nyingi ya barabara ni mbovu na zinaendelea kuchakaa mvua inapozidi kushuhudiwa. Kaunti ya Nairobi imekuwa ikishuhudia mvua kipindi cha muda wa siku chache zilizopita. “Barabara za mtaa huu zinaendelea kuwa mbovu, hazipitiki hasa kipindi hiki cha mvua. Kama una biashara eneo hili, basi wateja wanakuhepa, wanaenda kununu bidhaa maeneo ambayo barabara ina lami. Hali hii imeniletea hasara,” akateta Bw Simon Muchiri, mkazi. Taifa Leo Dijitali imefanya ziara eneo hilo na kubaini barabara kadha zinaendelea kuharibika. “Tumekuwa tukijaribu kuhimiza viongozi eneo hili watuimarishie, ila wameendelea kutupuuza. Barabara unazoona zimeharibika kupita kiasi zimesalia hivyo kwa zaidi ya miaka mitano. wakati mwingine magari yakakwama na kuchelewesha bidhaa,” akasema mkazi mwingine. Zimmerman ni kati ya mitaa yenye idadi ya juu ya watu Kaunti ya Nairobi. Ni barabara chache pekee, ikiwemo ile ya Base inayoonekana kushughulikiwa. Imeunganishwa na Kamiti Road kwa matofali maalum aina ya cabros. Huku nyingi ya barabara za mashinani na mitaa ikiwa jukumu la serikali za kaunti kuziimarisha, wenyeji wanawaomba viongozi wa kisiasa eneo hilo kuangazia changamoto za usafiri na kutembea wanazopitia. “Polisi wanachunguza kilichomfanya afisa huyo kuhepa kazi bila uhamisho rasmi. Pia wanachunguza kama ni ukweli kwamba akiwa mjini Maragua amekuwa akihangaisha watu usiku akijifanya afisa wa polisi,” akasema. Mwanamke aliyemwalika mwanamume huyo anaripotiwa kuwa na umri wa miaka 41 na mama wa vijana watatu wa kiume wa kati ya miaka 16 na 23. Wakazi wa Maragua walisema baada ya afisa huyo kufika mjini humo, alikaa nyumbani kwa mwanamke huyo kwa muda mfupi kisha akafukuzwa. ‘Baadaye alihamia katika kontena inayomilikiwa na mwanamke huyo, na kwa siku nne mfululizo alikuwa akilala sakafuni bila hata cha kujifunika. Hakuwa na hata ndururu mfukoni mwake,’ akasema mmoja wa majirani wa mwanamke huyo. Wakazi baadaye walipiga ripoti polisi kuhusu mwanamume huyo wakishuku hakuwa na nia njema.Kumekuwa na ongezeko la visa vya wanaume na wanawake ambao wanakutana kwenye mitandao, ambapo baadhi wameishia kujuta baada ya kuhadaiwa. Kuna wengine ambao wamedhulumiwa na hata kuuawa na watu ambao wamekutana nao kupitia mitandao ya kijamii. “Tunajua watu wengi watakuwa wakisafiri nyumbani ili kuungana na familia zao kwa sherehe za Pasaka. Hata hivyo, ningependa kuwarai wanaoishi katika kaunti hizo zilizofungwa wasiondoke isipokuwa wale wanaotoa huduma spesheli,” akasema Bw Mutyambai. Kulingana na marufuku hiyo, wakazi hao pia hawawezi kuzuru maeneo ya burudani baada ya mikahawa na baa kufungwa. Pia hawawezi kufanya karamu za kijamii kwani mikusanyiko pia imeharamishwaHapo jana, Rais Kenyatta alitetea hatua ya kufunga kaunti hizo tano akisema ni kwa manufaa ya kulinda maisha ya wananchi. Alisema kuwa marufuku hiyo sio adhabu mbali alitenda kwa ushauri wa wataalamu wa afya.Wakati huo huo, serikali imejikanganya tena kuhusu kafyu iliyowekwa kama mojawapo ya masharti ya kuzuia kuenea kwa virusi vya corona. Mnamo Ijumaa wiki iliyopita, Rais Kenyatta alibadilisha saa ya kafyu kutoka saa saa nne usiku hadi saa mbili za jioni katika kaunti tano ambazo zilifungwa. Wataalamu wakiri kafyu ya mapema haina hata umuhimu WATAALAMU wa afya wameonya kuhusu ongezeko la maambukizi ya corona katika maeneo ya Nairobi, Kiambu, Kajiado, Nakuru na Machakos kutokana na misongamano katika vituo vya matatu, wakazi wanapokimbia nyumbani kabla ya muda wa kafyu kuanza saa mbili za usiku. Wataalamu hao wanaikosoa serikali, wakisema hatua ya kufunga kaunti hizo pamoja na kurefusha muda wa kafyu bila kuwapa wakazi chanjo na kuwapima Covid-19 kunahatarisha maisha zaidi. “Hali hii ni hatari zaidi kwani serikali ilifaa kufunga kaunti hizo, kisha ianzishe upimaji corona na utoaji chanjo. Ilivyo sasa ni kwamba huenda hatua ya kufungwa kwa kaunti hizo na muda wa kafyu kuongezwa isilete nafuu kwa sababu tayari serikali inakabiliwa na uhaba wa chanjo,” akasema aliyekuwa Mkurugenzi Mkuu wa Lancet Kenya, Dkt Ahmed Kalebi. Mkurugenzi Mkuu wa Amref, Dkt Githinji Gitahi anakubaliana na kauli hiyo, “Msongamano wa watu kwenye vituo vya matatu ni hatari hasa endapo utadumu kwa zaidi ya saa moja.” “Sawa na kufungwa kwa baa na mikahawa, kafyu imeonekana kuzaa matunda. Msambao wa virusi vya corona ulikuwa juu zaidi wakati ambapo baa na mikahawa ilikuwa ikihudumu hadi saa tatu za usiku. Misongamano katika baa ni hatari zaidi kuliko ile ya vituo vya matatu kwa sababu kwenye baa ni nadra kwa walevi kuvaa barakoa,” Dkt Amoth akaambia Taifa Leo. Wakenya wamekuwa na hofu ya kafyu kusababisha maambukizi zaidi, hasa kutokana na misongamano ya watu katika vituo vya matatu waking’ang’ania kwenda nyumbani kabla ya saa mbili jioni kafyu inapoanza. Baadhi ya wakazi wa Nairobi waliozungumza na Taifa Leo walisema inawatesa kwa kuweka muda wa kafyu kuanza saa mbili za jioni ilhali wao hutoka kazini kuanzia saa kumi na moja jioni. “Haya ni mateso tupu kwa sababu serikali imeamuru kafyu ianze mapema ilhali haijatoa amri kwa waajiri watuachilie mapema ilivyofanya mwaka jana. Mimi hufanya kazi Westlands na ninaishi mtaa wa Pipeline. Ninalazimika kuchelewa kufika kila siku kutokana na foleni ndefu katika kituo cha matatu,” akasema Bi Judith Oloo. Kwa upande wake, John Irungu, mkazi wa eneo la Banana, Kiambu alielezea hofu ya kuambukizwa corona ikiwa serikali haitaongeza muda wa kafyu kuanza katika kaunti hizo tano. “Hii kafyu ya kuanzia saa mbili usiku haitapunguza visa vya maambukizi ya corona kwa sababu matatu hujaza watu kupita kiasi kwa sababu kila mtu anataka kufika nyumbani,” akasema Bw Irungu ambaye ni mfanyakazi wa duka moja la jumla katikati mwa jiji. Wamiliki hoteli wapinga ushuru wa vitanda WAMILIKI wa hoteli na wafanyabiashara kutoka Mombasa, Kwale na Kilifi wametoa wito kwa serikali za kaunti kuondoa ushuru wa vitanda, ipunguze leseni za kufanya biashara na pia ushuru wa pombe wakati huu sekta ya utalii inakabiliwa na hali ngumu kiuchumi. Mwanachama wa kamati kuu ya Muungano wa wafanyakazi na wahudumu hotelini (KAHC) Dkt Sam Ikwaye alisema serikali ya kaunti ya Mombasa inaendelea kuwaumiza kwa kutoza ushuru wa vitanda ilhali hawana wageni baada ya sekta ya utalii kuathirika kutokana na janga la virusi vya corona. Tangu Rais Uhuru Kenyatta afunge nchi kutokana na wimbi la kwanza la corona, kaunti hizo tatu zinazotegemea utalii, zimeathirika kimapato huku watalii wakipungua na kukabiliwa na mzigo mkubwa wa kuwalipa wafanyakazi wao na madeni wanayodaiwa na kampuni zinazowapa vyakula na huduma nyinginezo. Dkt Ikwaye alisema hoteli chache zinazoendelea na biashara zimelemewa na haziwezi kumudu kuendelea na oparesheni zao chini ya sheria za kaunti. “Inashangaza kwamba kaunti inasisitiza katika kutekeleza ushuru wa vitanda ilhali biashara zetu zinakabiliwa na wakati mgumu kutokana na uwepo wa corona,” akasema Dkt Ikwaye. Afisa huyo sasa ametaka ushuru huo wa vitanda usitishwe. Pia wanataka ianze kutekeleza Hazina ya Fedha kwa wafanyakazi wa ufuoni ili wanachama waanze kuweka akiba kuwasaidia kukwamua biashara zao. Bw Onsongo alisema kaunti hiyo hasa hutegemea watalii kutoka kaunti tano zilizofungwa na biashara zao zimeathirika kiasi kwamba hawawezi kuwalipa wafanyakazi wao. Alimtaka Bw Mvurya pia apunguze ushuru unaotozwa pombe kwa siku 60 ili biashara zao ziimarike kama zamani. Wakuzaji miwa walia hatua ya viwanda itawaletea hasara WAKULIMA wa miwa katika kaunti za Migori na Homa Bay, wanahofia hasara kubwa, baada ya usimamizi wa kampuni za kusaga miwa kufeli kutii maafikiano ya awali ya kukata miwa hiyo shambani na kuisafirisha isagwe viwandani. Zaidi ya wakulima 500 kutoka Migori na Homa Bay wanadai kwamba hatua ya viwanda vya sukari vya Sony, Transmara na Sukari kughairi makubaliano ya awali, itawasababishia hasara kubwa kifedha. Badala yake wakulima hao sasa wanadai viwanda hivyo vinaendea miwa kutoka kaunti nyingine huku miwa katika ekari kadhaa za ardhi Homa Bay na Migori zikiendelea kuharibika kwa kukosa kukatwa na kupelekwa kiwandani kwa wakati. Miezi michache iliyopita, wakulima na usimamizi wa viwanda, walikubaliana kwamba miwa kutoka kwa wakulima wa kaunti hizo tatu itakatwa na kusafirishwa kiwandani ili kuzuia uharibifu wa kila mwaka wa mavuno. Katibu Mkuu wa Chama cha Kitaifa cha Wakulima wa Miwa, Bw Era Okoth, alisema kuwa miwa katika mashamba mengi imekomaa na inaelekea kupita kiwango cha kukatwa huku akidai viwanda vingi sasa vinategemea miwa kutoka Kisumu. Ucheleweshaji wa matokeo waathiri vita dhidi ya Covid MRUNDIKO wa sampuli ambazo hazijapimwa katika Kaunti ya Samburu unahujumu juhudi za kupambana na janga la corona katika kaunti hiyo. Kulingana na maafisa wa afya, matokeo ya vipimo vya sampuli hizo huchukua muda wa wiki mbili kutolewa hivyo kuficha hali halisi ya msambao wa corona katika kaunti hiyo pamoja na athari zake. Gavana wa Samburu Moses Lenolkulal alalamikia muda mrefu ambao huchukuliwa kwa matokeo ya sampuli zilizopimwa kuwasilishwa kutoka Taasisi ya Utafiti wa Kimatatibabu Nchini (KEMRI). “Ni Kemri hufanya vipimo hivyo. Huwa tunapokea matokeo baada ya siku 10 na 14 kwa sababu ya kile huwa tunaambiwa ni mrundiko wa sampuli,” Bw Lenolkulal akasema kwenye kikao na wanahabari mjini Maralal. Sampuli husafirishwa hadi Nairobi na hii inamaanisha kuwa wale ambao sampuli zake huchukuliwa hulazimika kusubiri kwa karibu siku 14 kabla ya kupata matokeo. “Kucheleweshwa kwa matokeo hunajumu juhudi zetu za kupambana na janga hili ilhali wajibu wa kuwasilisha matokeo ya vipimo ni wa Kemri,” Lenolkulal akaongeza. Gavana huyo alikubali kuwa kaunti ya Samburu inakabiliwa na changamoto katika juhudi zake za kupambana na Covid-19 kwa sababu haina kituo chake mahususi cha kupima virusi vya corona. Bw Lenolkulal alifichua kuwa kaunti inapanga kuanzisha kituo cha upimaji Covid-19 katika Hospitali ya Rufaa ya Samburu kusaidia katika upimaji wa sampuli na matokea kutolewa haraka. “Hivi karibuni tutaanzisha kituo cha upimaji hapa Samburu. Nadhani vituo kama hivyo vitabuniwa katika kaunti zote nchini ili kufupisha muda wa kutolewa kwa matokeo kote nchini,” akasema. Waziri wa Afya katika kaunti ya Samburu Stephen Lekupe alifichua kuwa tangu virusi vya corona kugunduliwa nchini mwaka jana, kaunti hiyo imefanya vipimo vya jumla ya sampuli 2, 884. Sampuli 200 kati ya hizo zimepatikana kuwa na virusi vya corona. Lekupe aliongeza kuwa kufikia jana kaunti ya Samburu imeandikisha vifo vitatu kutoka na ugonjwa wa Covid-19. Wito kwa walemavu wajiunge na miradi ya maendeleo Aidha, waliulizwa kuanzisha vikundi vya wanachama kuanzia watu kumi kwenda juu ili waombe mikopo ya serikali kwa manufaa ya kujisaidia. Hayo yalinenwa jana na mwakilishi wa wadi ya Nairobi South , ilioko kwenye kaunti ndogo ya Starehe, Bi Waithera Chege. Bi Chege alisema hayo katika mkutano na walemavu zaidi ya 50 kutoka tarafa ya South B. Kwenye hafla hiyo, Bi Waithera aliwapatia chakula cha msaada kutoka kwa ofisi ya kaimu gavana wa Nairobi B, Anne Kananu. ’’Serikali ina pesa nyingi za kuwafaidi wananchi. Jiungeni na vikundi vilivyo na nia ya kutengeneza pesa. Kisha chukueni mikopo kutoka kwa serikali ya kitaifa ili mjisukume kimaendeleo, ‘’ Bi Waithera akasema. Mkutano huo ulifanyika nje ya afisi yake katika mtaa wa Plainsview ulioko South B. Kuhusu habari za mikopo, aliwafafanulia kuwa kuna Hazina ya Uwezo, Hazina ya Vijana, Hazina ya Akinamama na mikopo ya serikali kwa watu binafsi pia. ‘’Serikali kuu ya Kenya ina hazina mbalimbali kwa minajili ya kuinua watu wake. Kuna haziya ya wanawake, hazina ya vijana Hazina ya uwezo na pia kuna mikopo kwa wafanyabiashara binafsi waliostawi kazini,‘’ diwani huyo alisema. Mwanasiasa huyo aliwauliza viongozi wengine, makanisa, misikiti, mkapuni na wahisani wengine kuwasaidia wasiobahatika katika jamii wakati huu janga la Corona imevuruga uchumumi. Aliongeza kwamba inahuzunusha kuwaona wakenya wakilala njaa baada ya wengi wao kufutwa kazi kutoka kwa makampuni kwenye Eneo la Viwandani na kwingineko. “Kusema ukweli watu wengi wanahangaika kwa ukosefu wa chakula baada ya janga la Corona huku wengi wakifutwa kazini walikiopata mkate wao wa kila siku,’’ Bi Waithera akasema. Kuhusu uhalifu, mwanasiasa huyo alikariri kwamba uhalifu umepungua katika wodi yake baada ya vijana kujiunga na kazi mtaani. Kando na walio kwenye kazi mtaani, kuna vijana zaidi 350 kwenye mradi wa mwanasiasa huyo ambao hung’arisha mitaa na barabara katika maeneo ya South B. Isitoshe, vijana hao walipata kazi hiyo miaka minane kabla ya Bi Waithera kuchaguliwa kam mbunge wa kaunti. Vilevile, mbunge huyo na mradi wa kuwabadilisha waliokuwa wakiijiingiza kufanya uhalifu na kuwapatia mbinu badala ya kujitafutia bila kutenda uhalifu. Fauka ya hayo, aliongeza kwamba maafisa wa polisi wamezidisha doria zao baada ya serikali kujenga kambi zaidi karibu na wakazi. ’’Mpango wa Nyumba Kumi, doria za polisi na Kuongezwa kwa kambi zaidi za polisi karibu na makazi zimechangia pakubwa kwa usalama kuimarika ndani ya Wodi ya Nairobi Kusini, Bi Waithera akaambia Taifa Leo. Wakazi wa Thika kunufaika na umeme mitaani WAKAZI watanufaika na mpango wa kuweka umeme katika mitaa yote Thika na vitongoji vyake. Kaunti ya Kiambu imejitolea kuona ya kwamba wakazi wa maeneo hayo wanapata umeme ili kuendesha biashara zao bila shida. Gavana wa Kiambu Dkt James Nyoro, alitoa hakikisho hivi majuzi kuwa miradi yote inayoendelea maeneo tofauti itakamilika jinsi ilivyopangwa. “Tutafanya juhudi kuona ya kwamba tunakamilisha miradi yote iliyopendekezwa katika kaunti nzima ya Kiambu. Kila mfanyakazi aliyepewa jukumu la kutekeleza wajibu wake ni sharti afanye bila kusita,” alisema Dkt Nyoro. Alisema wakati huu hakuna haja ya kuhubiri siasa chafu bali ni kuchapa kazi kwani “tumesalia na mwaka mmoja na nusu uchaguzi ufike”. Aliyasema hayo wiki jana alipozuru mji wa Thika ili kujionea mwenyewe jinsi umeme katika mitaa unavyosambazwa. “Wakati wa kuzozana ulikwisha na sasa wananchi wanataka kuona maendeleo ili waridhike na kazi tunayofanya,” alisema Dkt Nyoro. Alisema wakati huu wa kupambana na janga la Covid-19, wananchi wanastahili kuwa makini na kufuata maagizo yote yaliyowekwa na Wizara ya Afya. Mwenyekiti wa wafanyabiashara mjini Thika Bw Alfred Wanyoike alipongeza juhudi zilizochukuliwa na Kaunti ya Kiambu kwa sababu wafanyabiashara wanaendesha biashara yao kwa utulivu huku pia uhalifu ukiwa umepungua kwa sababu ya umeme. “Tunajua sisi kama wafanyabiashara ni sharti tufanye kazi kwa utaratibu na serikali ya kaunti ili biashara ziweze kuimarika. Pia tutazidi kushirikiana nao ili kufanikisha malengo yetu ya kibiashara,” alisema Bw Wanyoike. Alisema siku chache zijazo atafanya mkutano na washika dau wote wa kibiashara ili kuelewa matakwa yao ni yapi. “Naelewa kwa muda mrefu kumekuwa na maswala mengi ambayo hayakuwa yametatuliwa kwa ushirikiano na kaunti ya Kiambu. Sasa tutaweza kulainisha mambo,” akasema. Utafiti wakosa kutoa picha kamili ya ushirikiano kati ya China na Afrika Utafiti mpya uliofanywa na “Pendekezo la Utafiti kati ya China na Afrika” CARI la Chuo Kikuu cha Johns Hopkins cha Marekani umeonesha kuwa mwaka 2019, mikopo iliyotolewa na China kwa Afrika ilipungua kwa theluthi moja, kitu ambacho kinaashiria kuwa China imepunguza kwa kiasi kikubwa mikopo yake kwa Afrika kutokana na msukosuko wa madeni unaolikabili bara hilo. Kwa sababu takwimu zilizokusanywa na CARI zilitokana na idara za serikali za China na Afrika pamoja na ripoti za vyombo vya habari, matokeo ya utafiti huo yanadhaniwa kwamba yanaendana na hali halisi, lakini hayawezi kuonesha picha kamili ya uhusiano wa ushirikiano kati ya China na Afrika. Waraka uliotolewa na serikali ya China mwezi Januari mwaka huu kuhusu ushirikiano wa maendeleo ya kimataifa wa China katika zama mpya umesema katika miaka ya hivi karibuni, China imepanua wigo wa fedha za misaada kwa nchi za nje, na kusisitiza kuwa nchi hiyo inazijali sana nchi zilizo nyuma zaidi kimaendeleo barani Afrika, na kupendelea kufanya nazo ushirikiano wa maendeleo ya kimataifa. Kuanzia mwaka 2013 hadi mwaka 2018, fedha za misaada zilizotolewa na China kwa nchi za nje zilifikia dola za kimarekani 415, ikiwa ni pamoja na msaada wa zawadi, mkopo usio na riba na mkopo wenye riba nafuu. Katika miaka hii mitano, fedha za misaada zilizotolewa na China kwa nchi za Afrika zilichukua asilimia 44.65 ya misaada yake yote kwa nchi za nje, kiasi ambacho kimekuwa kikubwa sana kuliko sehemu nyingine duniani. Baada ya kulipuka kwa maambukizi ya virusi vya Corona, kutoka msaada wa vifaa vya matibabu, kupeleka madaktari hadi kuahirisha kulipwa kwa madeni, China pia imeongeza msaada wake ili nchi za Afrika ziweze kukabiliana na msukosuko huo wa afya ya umma ulioibuka ghafla. Ikiwa nchi iliyotoa mchango mkubwa zaidi miongoni mwa kundi la G20, China pia imesamehe mikopo isiyo na riba ambayo imeshafikia muda wa kulipwa kwa nchi 15 za Afrika. Mbali na kuendelea kutoa fedha za misaada, ili kuendana na mabadiliko ya hali mpya, China imerekebisha na kufanya mageuzi jinsi ya kutoa misaada kwa nchi za nje na kuimarisha usimamizi kwa utoaji mikopo. China itatathmini kwa uangalifu zaidi miradi ya nchi za nje inayohitaji mikopo. Ni kweli kuwa mwaka 2019, mikopo ya China kwa Afrika ilipungua, lakini kwa ujumla, misaada ya China haitapungua. China inachukua nafasi ya “chombo cha utulivu” kwa Afrika kukabiliana na suala la madeni, na kama ilivyosemwa ripoti hiyo ya utafiti wa CARI, “China itaendelea kuwa chanzo muhimu cha fedha zinazokusanywa kwa ajili ya ujenzi wa miundombinu katika nchi za Afrika.” Kwa miaka mingi, vyombo vya habari vya magharibi vilichafua jina la China kwa kusema misaada iliyoitowa kwa nchi za Afrika ina “madhumuni ya kisiasa”, na kupunguza matumaini na uendelevu wa ushirikiano wa kiuchumi kati ya pande hizo mbili. Lakini tuhuma zisizo na msingi na uwongo wenye nia mbaya haviwezi kuathiri ushirikiano wa kirafiki kati ya China na Afrika. Katika siasa za kijiografia, nchi yoyote nje ya bara la Afrika haipo katika hadhi ya uongozi barani humo, na misaada ya China kwa Afrika kamwe haibebi sharti lolote la kisiasa. Maambukizi ya virusi vya Corona yameupa hasara uchumi wa dunia. Mwaka jana, China ilikuwa ni nchi pekee miongoni mwa makundi makuu ya kiuchumi duniani kupata ukuaji chanya wa uchumi. Na “utafiti kuhusu chanjo” unaojitokeza siku hizi umefanya uchumi wa nchi za Afrika ambazo zinahitaji msaada wa nje ili zipite kipindi hiki kigumu uwe dhaifu zaidi. Nchi za Afrika zinakabiliwa na changamoto kubwa za maendeleo, na utekelezaji wa malengo mengi yaliyowekwa kwenye “Ajenda 2030 ya Umoja wa Mataifa ya Maendeleo Endelevu” umekwama. Katika hali hii, watu wana matarajio makubwa zaidi na jinsi China na Afrika zitakavyokuza ushirikiano wao. Ukweli ni kuwa mustakabali wa ushirikiano kati ya China na Afrika ni mzuri. Kiuchumi, China na nchi za Afrika zinasaidiana kibiashara. Afrika inaweza kutoa bidhaa zinazohitajika katika soko la China na China pia inaweza kukuza maendeleo ya Afrika kupitia biashara. Mathalan, maonyesho ya 129 ya Canton yanayofanyika kwenye mtandao wa intaneti na maonyesho ya uagizaji bidhaa ya kimataifa ya China ambayo yamefanyika kwa miaka mitatu mfululizo yametoa jukwaa kwa wajasiriamali wa China na Afrika kuwasiliana na kutoa fursa mpya ya maendeleo kwa ushirikiano wa kibiashara kati ya pande hizo mbili haswa katika kipindi cha maambukizi ya virusi vya Corona. Kwa kupitia njia mseto ikiwemo misaada ya fedha, biashara na uwekezaji, China itaendelea kuhimiza maendeleo endelevu ya nchi za Afrika na kuzisaidia kukabiliana na msukosuko wa madeni. IEBC: Mchakato wa kuteua makamishna 4 wapya kushika kasi wiki hii ASASI mbalimbali ambazo zinahitajika kuwasilisha majina kwa jopo la kuteua makamishna wapya wa Tume Huru ya Uchaguzi na Mipaka (IEBC) zinatarajiwa kuwasilisha wateule wao wa kufanya kazi hiyo kwa afisi ya Rais leo Jumatano, Aprili 21, 2021. Hatua hii itatoa nafasi kwa mchakato wa kuwateua makamishna wanne wapya katika tume hiyo kuanza baada ya Rais Uhuru Kenyatta kutangaza rasmi nafasi hizo kuwa wazi. Mnamo Aprili 14, 2021, Rais Kenyatta alitangaza nafasi za Paul Kurgat, Consolata Nkatha, Margaret Mwachanja na Dkt Roselyn Akombe kuwa wazi kupitia ilani kwenye gazeti rasmi la serikali. Kulingana na Sheria ya IEBC iliyofanyiwa marekebisho, Tume ya Huduma za Bunge (PSC) inahitaji kuteua watu wanne katika jopo hilo la uteuzi; wanawake wawili na wanaume wawili. Chama cha Wanasheria Nchini (LSK) chapaswa kuteua mtu mmoja na Baraza la Madhehebu Mbalimbali Nchini (Inter Religious Council) likiteua wawakilishi wawili katika jopo hilo la watu saba. Asasi hizo zinatarajiwa kuwasilisha majina ya wawakilishi wao kwa Rais Kenyatta ambaye atawateua rasmi kulingana na sheria hiyo ya IEBC iliyofanyiwa mabadiliko Oktoba 2020. Spika wa Bunge la Kitaifa Justin Muturi ambaye ni mwenyekiti wa JSC alisema tume hiyo itafanya kikao Alhamisi wiki hii kujadili jinsi itagawa nafasi hizo nne. Malalamiko ya MCK kwa DCI BARAZA la Kusimamia Vyombo vya Habari Nchini (MCK) limekashifu hatua ya Mkurugenzi wa Idara ya Upelelezi wa Jinai (DCI) George Kinoti kuwaamuru wanahabari wa shirika la habari la Royal Media Services (RMS) kufika mbele yao kudadisiwa kuhusu makala yaliyosema polisi hukodisha bunduki kwa wahalifu. Kwenye taarifa kwa vyombo vya habari, Afisa Mkuu Mtendaji wa MCK David Omwoyo alisema hatua hiyo ni tishio kwa uhuru wa vyombo vya habari na hivyo ni kinyume cha Katiba. “Huku MCK ikitambua wajibu wa DCI, inatarajiwa wajibu huo uelekezwe katika kuchunguza suala hilo bali sio kuhujumu uhuru wa vyombo vya habari kujieleza na kupata habari unaolindwa na vipengele 33, 34 na 35 vya Katiba,” akasema Bw Omwoyo. Akaongeza: “Kwa hivyo, ikiwa vyombo vya habari vinafichua maovu fulani miongoni mwa maafisa fulani katika Idara ya Polisi, sio haki kwa idara hiyo kutaka kuwachunguza wanahabari au kuwaagiza kufika mbele ya maafisa wake.” Afisa huyo wa MCK badala yake alipendekeza kuwa DCI inapaswa kuelekeza juhudi katika kuchunguza sababu zilizochangia maafisa wa polisi kukodi silaha kwa wahalifu. Mnamo Jumatano, Bw Kinoti aliagiza Mkurugenzi wa Uhariri katika RMS Joe Ageyo, mwenzake anayesimamia mikakati Linus Kaikai na maripota kadhaa kutoa maelezo ya kina kuhusu makala “Bunduki Mitaani/ Gun Galore” yaliyoangazia visa vya maafisa wa polisi kukodi bunduki kwa wahalifu. Makala hayo yalipeperushwa katika runinga ya Citizen mnamo Jumapili, Aprili 18, na mwanahabari mpekuzi Purity Mwambia, pia yalifichua sakata ambapo maafisa wa polisi hukodi pingu na sare zao kwa ada ndogo ya hadi Sh1,000. Lakini Jumatano Bw Kinoti alipuuzilia mbali madai hayo akisema bunduki aina ya AK47 na bastola ndogo “sio mali ya polisi wa Kenya.” “Hii bunduki inatoka China na haina nambari za utambulisha (serial numbers) za Kenya. Bastola hii ndogo inatoka Uturuki na binafsi sijawahi kuiona tangu nilipoanza kuhudumu katika Idara ya polisi,” Bw Kinoti akawambia wanahabari katika makao makuu ya DCI, Nairobi. Silaha hizo, pingu na magwanda mengine ya polisi yaliwasilishwa kwa kituo cha polisi cha Kilimani na Bw Kaikai. Alisema zilipatikana na Bi Mwambia katika uchunguzi wake uliodumu kwa mwaka mmoja. Bw Kinoti alitetea hatua yake ya kuwaagiza wahariri wa RMS kufika mbele yao akisema watapewa fursa ya kuangazia suala hilo kwa kina “bila kulazimishwa kufichua walikopata habari kuhusu sakata hiyo.” Ngatia atenga uhusiano wake na Rais akisaka kazi HOFU kuwa mwaniaji wa wadhifa wa Jaji Mkuu, Bw Fred Ngatia, atapendelewa kwa kuwa alimwakilisha Rais Uhuru Kenyatta katika kesi za uchaguzi mkuu 2013 na 2017, ziliibuliwa Jumanne wakati wa mahojiano. Makamishna wa tume ya kuajiri watumishi katika idara ya mahakama (JSC), walimweleza Bw Ngatia kwamba “Wakenya wamedai watapoteza imani na idara ya mahakama iwapo utateuliwa kuwa Jaji Mkuu.” Wakimhoji Bw Ngatia, makamishna wa JSC, walimweleza kuwa mashirika mbali mbali na watu binafsi wamepeleka malalamishi wakielezea hofu yao kuhusu uteuzi wake kama Jaji Mkuu kumrithi Bw David Maraga. Makamishna Jaji Mohammed Warsame, Jaji David Majanja na Everlyn Olwande, walimweleza Bw Ngatia, “Endapo hii tume itakuteua kuwa Jaji Mkuu Wakenya wataona kwamba tunakutuza kwa vile ulimtetea Rais Kenyatta katika kesi za kupinga ushindi wake katika chaguzi kuu za 2013 na 2017.” Makamishna hao walimweleza Bw Ngatia kuwa ijapokuwa mchango wake katika kustawisha sheria ni mkubwa “bado wataona ametuzwa kwa kumtetea Rais Kenyatta katika kesi za uchaguzi zilizowasilishwa na aliyekuwa waziri mkuu Raila Odinga.” Polisi ashtakiwa kwa kuitisha hongo kutoka kwa mhudumu wa bodaboda KAMANDA mmoja wa polisi Jumatano alishtakiwa katika mahakama moja ya Makueni kwa kosa la kupokea hongo ya Sh5,000 kutoka kwa mhudumu wa bodaboda miezi saba iliyopita. Bw Henry Mutunga ambaye ni Naibu Kamanda wa Wadi anayehudumu katika Kituo cha Polisi cha Khwisero, Kaunti ya Kakamega hata hivyo alikana kutenda kosa hilo na akaachiliwa huru kwa dhamana ya Sh150,000 pesa taslimu au mdhamini wa Sh300,000. Kulingana na stakabadhi ambazo Taifa Leo iliona, mshukiwa aliamuru kukamatwa na kuzuiliwa kwa Joseph Kioko Mutuku mnamo Septemba 14, 2020, alipokuwa akitekeleza sheria za kafyu. Wakati huo alikuwa akihudumu kama Kamanda wa Wadi katika Kituo cha Polisi cha Mukuyuni kilichoko Kaunti ya Makueni. Bw Mutunga alidai kuwa Mutuku aliiba pikipiki ya thamani ya Sh85,000 na kuwa na misokoto 10 ya bangi ya thamani ya Sh1,000. Bw Mutuku aliwasilisha malalamishi yake kwa maafisa wa Tume ya Maadili na Kupambana na Ufisadi (EACC) ambao waliweka mtego. Miezi saba baadaye mhudumu huyo wa bodaboda alikamatwa na kuzuiliwa katika Kituo cha Polisi cha Capitol Hill. Familia ya Mutuku ilimsuta kamanda huyo kwa kuitisha na kupokea hongo kutoka kwa Jeremiah Mutuku, ambaye ni kakake mwanabodaboda huyo, ili aachiliwe huru. Bw Mutunga hakufunguliwa mashtaka alipofikishwa mahakamani Jumanne. “Mnamo Septemba 14, 2020, ukiwa afisa wa kituo cha polisi cha Mukuyuni ndani ya Kaunti ya Makueni uliitisha na kupokea hongo ya Sh5,000 kutoka kwa kakake Joseph Kioko Mutunga, ambaye alikuwa amekamatwa na kuzuiliwa katika kituo kwa kosa la ulaghai,” ikasema hati ya mashtaka iliyotolewa Jumanne. Kwa sababu ya nyakati ngumu za kiuchumi baada ya Covid-19, kampuni hiyo haikufuta wafanyakazi ila kuwaweza kazini zaidi ya wafanyikazi 300 wanaofanya kazi kwa zamu. Bw Shah ameiomba serikali kupunguza gharama ya umeme na kudhibiti uingizaji wa bidhaa zilizomalizika kwani ni za bei rahisi kutokana na gharama yao ya uzalishaji ambayo ni ya bei ya chini. Aidha, kutokana na uigizaji wa bidhaa za plastiki kutoka nchi zingine, kampuni ambazo hutengeneza bidhaa sambamba hapa Kenya hupata hasara kubwa kufuatia ushindani huo. “Kati ya asilimia 30-40 ya matumizi ya kampuni hutumiwa na bili za umeme. Tunaomba msaada kutoka kwa serikali kupunguza gharama za umeme ambazo zinawezesha kuendeleza tasnia ya humu nchini Kenya,’’ Bw Shah alisema. Aliongeza kuwa kampuni zinazotengeneza bidhaa kutoka plastiki kuukuu zinapaswa kupata motisha ya ziada kutoka kwa serikali ambayo alisema, inahitajika kuhamasisha watengenezaji wa bidhaa kutoka plastiki hapa Kenya. Zaidio ya hayo, alisisitiza kuwa serikali inafanya kazi kubwa katika kukuza miundombinu kwa kujenga barabara, usafirishaji wa reli ambayo husaidia biashara masoko yanakopekekwa bidhaa. Bw Shah alikuwa akizungumza jana kwenye chumba cha maonyesho cha kampuni hiyo katika eneo la Viwanda la Nairobi. “Mbali na kuwa na wafanyikazi zaidi ya 300 katika kiwanda chetu, tumetengeneza ajira kwa watu zaidi ya 1,000 moja kwa moja na wengine kupitia mchakato huo kuanzia kwa ukusanyaji wa plastiki zilizotumika hadi hatua yake ya mwisho katika mauzo, ” Bw Shah aliambia Taifa Leo. Lengo la kampuni, Bw Shah anasema, ni kusaidia kupunguza takataka mitaani na kuifanya nchi iwe safi na kutengeneza ajira zaidi kwa wenyeji kwa kutoa faida za kiuchumi kwa wanaohusika na taka. Kampuni hiyo ina bidhaa mbalimbali wenye soko kuanzia Viti, ndoo, rula, mishumaa, vikombe, kamba na aina zingine za bidhaa za plastiki. Bw Shah anawahimiza Wakenya kununua bidhaa nyingi zinazozalishwa hapa nchini na hiyo inaweza kusaidia kukuza tasnia yetu ya hapa na kutengeneza fursa zaidi za ajira kwa Wakenya. Vilevile, anawahimiza pia Wakenya wanunue bidhaa ambayo inaweza kutumiwa tena na ina thamani ya pesa kwa mnunuzi. KCSE: Matokeo kutolewa Mei WATAHINIWA wa Mtihani wa Kidato cha Nne (KCSE) mwaka huu watajua matokeo yao kufikia Mei 10, amesema Waziri wa Elimu, George Magoha. Akihutubu jana katika Shule ya Upili ya Nairobi School, jijini Nairobi, Prof Magoha alitangaza mtihani huo uliendelea vizuri bila matatizo yoyote kama ilivyoratibiwa. Aliwasifia watahiniwa wote 752,891 kwa kuonyesha ukakamavu mkubwa, kwani walifanya mtihani huo katika mazingira magumu kutokana na janga la virusi vya corona. “Mmefanya mtihani huu katika nyakati ngumu sana, ambapo mwanzoni, ilikuwa hata vigumu kwetu kuelewa ikiwa zoezi hilo lingefaulu kutokana na hali ilivyo nchini kutokana na janga hili. Hata hivyo, nawashukuru wadau wote waliohusika kwa kuonyesha ushirikiano mkubwa,” akasema waziri. Kuhusu njama za wizi wa mitihani, alisema walifanikiwa kuzima mipango yote iliyokuwa imepangwa kutekeleza uovu huo katika vituo vichache nchini. “Tulikumbana na visa kadhaa ambapo baadhi ya maafisa waliosimamia mitihani hiyo walijaribu kuifungua kabla ya muda ufaao. Tulifanikiwa kuzima visa hivyo kwenye vituo vichache vilikoripotiwa,” akasema. Kutokana na visa hivyo, maafisa 27 wa kusimamia mitihani walipokonywa majukumu hayo. Majina yao yanatarajiwa kuwasilishwa kwa Tume ya Kuwaajiri Walimu (TSC) ili kuchukuliwa hatua za kinidhamu na Wizara ya Elimu. Wakati wa mtihani huo, watu 37, wakiwemo wanafunzi watatu wa vyuo vikuu walikamatwa kwa kujaribu kufanya wizi wa mitihani hiyo. Kando na hayo, simu 53 za rununu zilitwaliwa kutoka kwa wanafunzi katika sehemu mbalimbali nchini. Wakili Yano asema atakuwa akiuliza kuhusu hisia za Rais MWANIAJI wa 10 anayewania wadhifa wa Jaji Mkuu Ijumaa alishangaza tume ya huduma za mahakama (JSC) aliposema atakuwa anampigia mke wa Rais Uhuru Kenyatta kujua hisia zake kabla ya kumpigia simu kujadili masuala nyeti ya idara ya mahakama kama uapishwaji wa majaji 41. MKU yashirikiana na KFS kutekeleza miradi ya upanzi wa miti CHUO Kikuu cha Mount Kenya (MKU) na Shirika la Kuhifadhi Misitu Nchini (KFS) zinashirikiana kutekeleza miradi ya upanzi wa miti kila mwaka. Mnamo Alhamisi pande zote mbili ziliungana kwa upanzi wa miti 3,000 mjini Thika na kuhudhuriwa na mwenyekiti wa bodi ya chuo hicho Prof Simon Gicharu na wakuu kadha wa KFS. Prof Gicharu alisema chuo hicho litakuwa mstari wa mbele kushiriki upanzi wa miti kwa minajili ya kuendeleza uhifadhi wa miti kila mwaka. “Tunashirikiana na serikali kwa kuhifadhi mazingira tukiangazia ruwaza ya 2030,” alisema Prof Gicharu. Prof Gicharu, ambaye alishiriki katika hafla hiyo alitaja mwongozo wa ‘Panda miti, penda Kenya’ huku pia akitaja Chuo Kikuu cha Norttingham Trent University (NTU), na washirika wengine. Walipokea ufadhili wa Sh850,000 kutumika kuhifadhi msitu wa Brakenhurst ulioko mjini Limuru. Alisema msitu huo una umuhimu wake kwani dawa za mimea zinatoka katika eneo hilo. Kulingana na mikakati hiyo eneo hilo linastahili kuhifadhiwa vilivyo ili kuzuia uharibifu kutoka nje. Dkt Jared Onyancha ambaye aliongoza hafla hiyo alisema mwelekeo huo wa kuhifadhi misitu utadumishwa kwa minajili ya kuhifadhi mazingira kwa siku zijazo. “Leo ni siku muhimu kwetu kwani tutazidi kushirikiana na KFS ili tuhifadhi mazingira jinsi inavyofaa. MKU pia itakuwa mstari wa mbele kuona ya kwamba kila mwaka inashiriki upanzi wa miti,” alisema Dkt Onyancha, na kuongeza wanafunzi pia watapata nafasi ya kufanya utafiti wao huko. Bw James Mwang’ombe ambaye alikuwa mgeni wa heshima katika hafla hiyo alisema uhifadhi wa mazingira utazingatiwa kila mara kwa ushirikianao wa pande zote mbili. “Tunastahili kuhifadhi miti kwa wingi ili tuweze kupata dawa kutoka kwa misitu, kwa manufaa ya binadamu na wanyama,” alisema Bw Mwang’ombe. Naibu Chansela wa MKU Prof Deogratius Jaganyi, alisema ushirikiano wa shule na vyuo pamoja na KFS utaendelea kutekeleza upanzi wa miti wa kila mara ili kuafikia malengo ya serikali kupata asilimia 10 ya upanzi wa miti ifikapo mwaka 2030. Dkt Vincent Gaitho wa MKU alisema eneo lililotengwa la Botanic Garden mjini Thika ni muhimu hasa kwa chuo hicho kwa sababu litakuwa mahali pa kufanya utafiti kwa masomo ya sayansi hasa kemia, biolojia, kilimo, mazingira na maswala ya mimea. “Wanafunzi wengi watakuwa mstari wa mbele kunufaika na utafiti watakapokuwa wakijiendeleza katika eneo hilo. Kwa hivyo chuo chetu kitanufaika pakubwa,” alifafanua Dkt Gaitho. Wakili huyo alisema fidia hii inayolipwa na wajomba wa mshukiwa imefanya jamii katika kaunti ya Elgeyo Marakwet kuogopa kutenda uhalifu wa kuua. Wakili huyo alisema jamii katika kaunti hiyo alipohudumu kama mshauri wa masuala ya kisheria akipokea mshahara wa Sh109,000 alisema wajomba wa mshukiwa wa mauaji hufidia familia ya mhasiriwa mifugo sawa na idadi ya mifupa ya marehemu. “Katika jamii kaunti ya Elgeyo Marakwet mmoja akiua ndugu za mama yake huhesabiwa idadi ya mifupa ya marehemu na kufidia familia yake,” alisema Bi Yano. Mwanasheria huyo mwenye tajriba ya miaka 25 akitoa huduma ya uwakili kwa watu mbali mbali alisema “kamati za wazee katika jamii mbali mbali nchini husuluhisha mizozo mingi.” Alieleza JSC kwamba katiba ya 2010 inatambua majopo ya kuamua kesi kwa lengo la kupunguza mrundiko aliosema umekuwa mahakamani kwa muda mrefu. Wakili huyo alieleza tume ya huduma za mahakama JSC kwamba endapo itamteua kuwa Jaji Mkuu atahamasisha kila jamii nchini Kenya kubuni utaratibu wa kusuluhisha mizozo ya ndoa , urithi wa mali na kesi za mashamba. Akisema amechangia kuangamiza ukeketaji wa wasichana. Pia alisema yeye na mawakili wengine waliwachangia kina mama katika Elgeyo Marakwet kuezeka nyumba zao kwa mabati. Bi Yano ambaye ni mjane alieleza JSC kuwa hapingi kuteuliwa kwa mwanamke kuwa Jaji licha ya vitengo vingi katika idara ya mahakama kusimamiwa na wanawake. Mahanga adhihirisha uaminifu wa dhati kwa Obado NAIBU Gavana wa Migori, Nelson Mahanga, amedhihirisha uaminifu wake kwa Gavana Okoth Obado kwa kukataa kutwaa uongozi wa kaunti hiyo mara mbili mizozo ilipotokea. Bw Mahanga ambaye anahudumu chini ya Obado kwa muhula wa pili alikataa kutwaa uongozi wa kaunti hiyo wakati gavana na watoto wake wanne walipokamatwa na maafisa wa uchunguzi wa jinai kwa madai ya kuhusika na ufisadi. Ingawa hakuwa akijitokeza hadharani sana, Bw Mahanga alizungumza siku moja baada ya kukamatwa kwa Bw Obado na watoto wake wanne na kusisitiza kuwa hakukuwa na pengo la uongozi licha ya changamoto ambazo mkubwa wake alikuwa akipitia. Hata hivyo, hakutwaa mamlaka kama kaimu gavana lakini aliongoza mikutano ya kamati muhimu za mawaziri wa kaunti akiwasisitizia haja ya kutekeleza ajenda ya maendeleo ya Bw Obado na kupuuza madai kwamba alikuwa akipanga kumuondoa gavana ofisini. Kaunti yachukua hatua kudhibiti homa ya dengue MAAFISA wa afya ya umma Kaunti ya Mombasa, wameweka mikakati ya kufuatilia na kuzuia kusambaa kwa homa ya dengue. Haya yanajiri siku chache baada ya maafisa wa afya ya umma kuonya kuwa, kuna mkurupuko wa homa hiyo katika kaunti hiyo. Kulingana na Afisa Mkuu wa Afya ya Umma Bi Pauline Oginga, ugonjwa huo umekuwa ukiongezeka tangu Februari mwaka huu na sasa ameonya umma kuwa waangalifu kuuzuia. Aliwataka wakazi kutaocha matangi ya maji yakiwa wazi ili kupunguza maeneo ya mbu kuzaana. Serikali ya kaunti inashirikiana na vijana wa Kazi Mtaani kuzibua mitaro ya maji taka. Bi Oginga alieleza kwamba wanatumia wafanyakazi wa afya wa kujitolea kuhamasisha umma kuhusu maradhi na jinsi wakazi wanaweza kuzuia kusambaa kwake. Takwimu za kila wiki kutoka kwa maafisa wa kufuatilia magonjwa katika kaunti ya Mombasa zinaonyesha kuwa, kuanzia Januari 2021, watu wazima na watoto wasiokuwa na dalili za malaria walipatikana kuwa na homa ya dengue. Miezi miwili iliyopita imetajwa kuwa ya mkurupuko wa ugonjwa huo huku wagonjwa wakionyesha dalili hatari. “Mgonjwa anaweza kuwa katika hali mbaya na kulazwa hospitali akiwa na dalili mbaya za ugonjwa huo kwa kuwa unaathiri viungo muhimu vya mwili. Mtu anaweza kutokwa damu; hivi ndivyo homa ya dengue ilivyo hatari,” alionya Bw Oginga. Alisema kwamba sampuli za damu zilitolewa kutoka kwa wagonjwa walioshukiwa kuwa na homa hiyo katika kaunti hiyo kati ya Machi na Aprili na kufichua kwamba watu 24 kati ya kila 47 ikiwa ni asilimia 51 walikuwa na homa ya dengue. Changamwe na Jomvu zilikuwa na watu saba waliokuwa na homa hiyo,Kisauni 6, Nyali 4 na Likoni 2. Hakukuwa na na sampuli kutoka eneobunge la Mvita. Bi Oginga alisema kwamba, wengi wa wagonjwa hawakuwa na dalili za ugonjwa huo kumaanisha wanaambukizwa lakini hawapati dalili na kwamba wachache walizidiwa na maradhi hayo. Dalili za ugonjwa huwa ni kuumwa na kichwa, joto, kutapika, maumivu ya tumbo na kuumwa na misuli. Maafisa wa afya ya umma wanasema ni vigumu kutofautisha homa ya dengue na malaria na wanahimiza wote wanaohisi dalili hizi kutafuta matibabu hospitalini. Wakili Yano asema atakuwa akiuliza kuhusu hisia za Rais MWANIAJI wa 10 anayewania wadhifa wa Jaji Mkuu Ijumaa alishangaza tume ya huduma za mahakama (JSC) aliposema atakuwa anampigia mke wa Rais Uhuru Kenyatta kujua hisia zake kabla ya kumpigia simu kujadili masuala nyeti ya idara ya mahakama kama uapishwaji wa majaji 41. Bi Maribe na Bw Jowie wamekanusha mashtaka hayo ya kuua Monica usiku wa Septemba 19 na Septemba 20, 2018 ambaye mwili wake ulipatikana bafuni huku ukiwa na majeraha shingoni. Bi Maribe amekanusha kuhusika na mauaji hayo huku akisema kuwa uhusiano wake na Jowie ulikuwa wa kimapenzi na hawakuwa na njama fiche. Mnamo 2019, Bi Maribe aliambia korti kwamba masaibu yanayomwandama yanatokana na uhusiano wake wa kimapenzi na Jowie na wala si mauaji ya Monica. “Nilikuwa mpenzi wa Jowie ambaye upande wa mashtaka unadai alihusika na mauaji,” akasema Bi Maribe. Mashahidi wanne, akiwemo mfanyakazi wa bustani na rafiki wa Bi Maribe tayari wametoa ushahidi wao mbele ya Jaji James Wakiaga, ambaye alihamishwa na jaji mpya akaletwa. Upande wa mashtaka ulisema kuwa unalenga kuita jumla ya mashahidi 32. Mashahidi wanne wako chini ya ulinzi wa serikali huku watano wakiwa wataalamu, kulingana na mwendesha mashtaka. Wawili hao walikanusha shtaka la kumuua Monica, 29, na kuachiliwa kwa dhamana ya Sh2 milioni kila mmoja. Nitampigia Rais simu baada ya kujuzwa hali yake na mkewe – Yano MWANIAJI wa mwisho kuhojiwa Ijumaa kutaka kujaza nafasi ya Jaji Mkuu alishangaza maafisa wa JSC aliposema atakuwa akimpigia simu mke wa Rais Uhuru Kenyatta kujua hisia zake, kabla ya kumpigia simu kujadili masuala nyeti ya idara ya mahakama. Covid: Raia lawamani kwa kupuuza kanuni HATUA za kujitibu, itikadi za kitamaduni na kusongamana katika maeneo ya umma kama vile vilabu, benki na maduka ya jumla zimehusishwa na kuongezeka kwa visa vya Covid-19 katika Kaunti ya Uasin Gishu. Kaunti hiyo imezidiwa na maambukizi ya Covid-19 huku vituo vingi vya afya vikikabiliwa na ukosefu wa vitanda katika Vitengo vya Wagonjwa Mahututi (ICU). Uchunguzi uliofanywa na Taifa Leo unaashiria kuwa wakazi wengi wamepuuzilia mbali masharti baadhi wakikosa kuvalia barakoa hadharani huku wakisongamana katika vituo vya burudani na matatu. Data iliyotolewa na Wizara ya Afya, inaonyesha kuwa kufikia Alhamisi, Kaunti hiyo ilirekodi visa vipya 29. Jumla ya visa vya Covid-19 mjini Uasin Gishu imepita ile ya baadhi ya kaunti zilizotangazwa kama “Kaunti Zinazosemekana kuwa na Maambukizi Mengi.” Idadi yake kwa sasa ni 4,865 ambayo ni zaidi ya Machakos (4,438) na Kajiado (4,253). Haya yamejiri baada ya Kamishna wa Kaunti, Bw Stephen Kihara na Waziri wa Afya Evelyn Rotich, kukutana na machifu Alhamisi kwa lengo la kuimarisha sheria za kudhibiti virusi vya corona. Bw Kihara aliagiza machifu na vyombo vingine vya usalama kuhakikisha kuwa kanuni za Covid-19 zinazingatiwa na raia wote. “Tunataka kusisitiza kwamba tutaendelea kutekeleza amri za rais na mikakati ya kuzuia ili kupunguza maambukizi ya Covid-19,” alisema afisa huyo. Gavana Jackson Mandago alitoa wito kwa wakazi eneo hilo kuwajibika binafsi kufuata kanuni za kudhibiti maambukizi ya Covid-19. Gavana Mandago alielezea wasiwasi wake kuhusu kuongezeka kwa visa vya maambukizi kote katika Kaunti hiyo. Kulingana na gavana huyo, Kaunti hiyo ni ya pili katika maambukizi ya COVID-19 baada ya Nairobi ambapo aliwahimiza wakazi kujukumika binafsi ili kujikinga. “Dalili nyingi za kawaida tunazozifahamu ni kama vile homa, joto jingi, kupoteza uwezo wa kunusa,” alisema Bw Mandago. Naibu Gavana Daniel Chemno alionya kuwa wagonjwa wengi wa Covid-19 wamegeukia kujitibu wenyewe manyumbani mwao. “Wanajitibu dalili mbalimbali kama vile kuendesha na kuwa na joto jingi mwilini hali inayoishia kuwa matatizo hatari kiafya. Nataka kuwaeleza wakazi wetu kutafuta matibabu mapema katika vituo vya afya vilivyo karibu,” alisema Bw Chemno, baada ya mkutano wa dharura na maafisa wa usalama na wadau wengine kwa lengo la kubadilisha mikakati. Kufikia Aprili 10, kulikuwa na wagonjwa 27 kwenye vitanda vya ICU na wengine zaidi ya 85 waliolazwa katika vituo vya afya mbalimbali katika kaunti hiyo. Mfumo wa haki wa kitamaduni waokoa kaka walioua jamaa MFUMO wa haki wa kitamaduni umetumiwa kuwatetea kaka wawili walioua jamaa wa familia yao kufuatia mzozo kuhusu kisima cha kunywesha mifugo wakafungwa kifungo cha nje cha miaka mitatu kwa kuua bila kukusudia. Jaji Roseline Korir alikubali ripoti ya maafisa wa probesheni kwamba kupitia mfumo huo, washtakiwa Guyo Uren na kaka yake Musa Hurrein walijuta kwa kitendo chao na kwamba familia yao ilikuwa imepatana na ya mwathiriwa na kurejesha amani katika jamii. “Katika hali hii basi, mfumo wa haki wa kitamaduni unaweza kusemekana kuwa utetezi unaofaa kuzingatiwa na mahakama na kutoa makali ya adhabu,” alisema Jaji Korir. Kaka hao wawili walishtakiwa Juni 13, 2017 katika Mahakama Kuu ya Garsen kwa kumuua Osman Boba. Walikiri mashtaka lakini baadaye wakakubaliana na upande wa mashtaka kushtakiwa kwa kosa dogo la kuua bila kukusudia. Ripoti ya afisa wa probesheni ilisema kuwa familia ya washtakiwa na ya marehemu zilikuwa zinajuana na zina uhusiano wa kindoa. Ripoti inasema kisa hicho kilizua uhasama kati ya familia hizo mbili na kila moja ikaondoa binti yao aliyeolewa katika familia nyingine. Mahakama iliambiwa baraza la wazee wa Orma (Matadeda) waliamua kwamba familia ya washtakiwa ihame kutoka Waldena hadi Assa Kone; na familia ya mwathiriwa ifidiwe ng’ombe 70, idadi iliyopunguzwa hadi 48. Ripoti ilisema baada ya familia ya marehemu kupata ng’ombe hao 48, ilirejesha kwa hiari, ng’ombe wanne na familia zote mbili zikasameheana bila masharti zaidi na ile ya washtakiwa ikapokelewa katika jamii. Mahakama iliambiwa familia zote mbili hazina uhasama tena na washtakiwa hawakupinga adhabu yoyote nafuu ambayo mahakama ingewapa. Jaji Korir alisema baada ya kuzingatia lengo la hukumu, utetezi na pia taarifa ya athari kwa upande wa waathiriwa, alishawishika kuwapa washtakiwa kifungo cha nje. Mfumo mpya wa wasaka-kazi kuwafaa vijana VIJANA nchini Kenya huenda wakanufaika pakubwa kutokana na nafasi za ajira katika sekta za umma na za kibinafsi kufuatia kubuniwa kwa mfumo maalum unaohifadhi data za wanaosaka ajira. Mfumo huo mpya wa kielektroniki unalenga vijana wanaojiunga na kufuzu kutoka Shirika la Huduma ya Vijana kwa Taifa (NYS). Akizungumza Jumamosi mjini Gilgil, Kaunti ya Nakuru alipozindua teknolojia hiyo, Rais Uhuru Kenyatta alisema mfumo huo mpya utawezesha kufuatilia, kuhifadhi rekodi na kurahisisha mchakato wa waajiri kuteua waajiriwa miongoni mwa mahafala wa NYS. “Serikali imejitolea kubuni nyadhifa za kazi kwa vijana katika sekta za umma na za kibinafsi. Kuhusiana na hili, NYS imebuni mfumo unaohifadhi data ya mahafala wake kwa njia inayowezesha waajiriwa kuipata kirahisi,” alisema Rais Kenyatta. Rais aliyekuwa akizungumza katika hafla ya kufuzu kwa mahafala 7,479 wa NYS, alifafanua kuwa teknolojia hiyo itawezesha waajiri kuteua wafanyakazi wenye ujuzi unaohitajika katika eneo fulani. Serikali yafuta kandarasi ya kiwanda cha samaki SERIKALI imesitisha kandarasi ya ujenzi wa kiwanda kikubwa cha samaki cha Liwatoni Kaunti ya Mombasa, ambacho ni mojawapo ya miradi muhimu ya Rais Uhuru Kenyatta eneo la Pwani. Kiwanda hicho ambacho Rais Kenyatta ametambua kama mradi muhimu wa kuimarisha uchumi wa baharini, kilinuiwa kubadilisha Liwatoni kuwa bandari kamili ya uvuvi ikiwa na vyumba vya barafu vya kuhifadhi samaki na ambapo serikali itaongezea thamani samaki kabla ya kuuzwa nje ya nchi. Kufutwa kwa kandarasi hiyo kutahujumu mipango ya Rais Kenyatta na nafasi ya kuimarisha uvuvi kwenye bahari. Kampuni ya Daniel’s Outlets Ltd ilipatiwa tenda ya kujenga kiwanda hicho lakini serikali imeilaumu kwa kukiuka masharti ya ujenzi hatua iliyoifanya kusitisha kandarasi. Katibu wa idara ya uvuvi na uchumi wa baharini Dkt Francis Owino, alilaumu mwanakandarasi kwa kuhusika na ufisadi na ulaghai na kuagiza kampuni hiyo kuondoka eneo la ujenzi mara moja. Tume ya Maadili na Kukabiliana na Ufisadi (EACC), pia imeanza kuchunguza madai ya hitilafu katika utoaji wa tenda hiyo. Katika uamuzi wake wa kusitisha kandarasi hiyo, katibu alitaja uchunguzi unaofanywa na EACC na baadhi ya masharti ya kandarasi. Kipengee cha 15.2 (f) ambacho katibu alitaja kinapatia serikali nguvu za kusitisha kandarasi iwapo mwanakandarasi atatoa au kuahidi kutoa hongo, zawadi au kiinua mgongo kwa mtu yeyote, moja kwa moja au kupitia mtu mwingine ili apatiwe tenda. “Kwa kutekeleza majukumu yake ya kikatiba na kisheria, EACC imeanzisha uchunguzi kuhusu madai ya hitilafu katika utoaji wa zabuni ya kandarasi,” Bw Mbarak alisema kwenye barua yake kwa katibu ambayo alinakili kwa Waziri wa Usalama wa Ndani Fred Matiang’i ambaye ni mwenyekiti wa kamati tekelezi ya miradi ya maendeleo ya serikali ya kitaifa. Jinsi janga la Covid-19 lilivyochangia kuongezeka kwa visa vya dhuluma za kijinsia KAUNTI za Nairobi, Kisumu, Nakuru, Kiambu na Kakamega ziliandikisha visa vingi vya dhuluma za kijinsia (GBV) wakati wa janga la Covid-19 mwaka 2020, serikali imetangaza huku ikisema zaidi ya visa 5,000 viliripotiwa mwaka huo. Kulingana na ripoti ya uchunguzi iliyotolewa na Waziri wa Utumishi wa Umma, Jinsia na Masuala ya Vijana, Profesa Margaret Kobia juzi visa vya dhuluma za kijinsia viliongezeka nchini tofauti na hali ilivyokuwa 2019. “Visa hivyo, viliripotiwa kupitia nambari maalum ya 1195 ambayo ilionyesha kuwa visa vilivyoripotiwa vilikuwa 5,000 ambavyo ni sawa na ongezeko la visa 1,411 kulingana na vile vilivyoripotiwa mwaka uliotangulia,” akawaambia wanahabari katika afisi ya Msemaji wa Serikali iliyoko jumba la Teleposta, Nairobi. Prof Kobia alisema kutokana na ongezeko la visa vya GBV wakati wa janga la Covid-19, Rais Uhuru Kenyatta aliamuru Kituo cha Kitaifa kuhusu Uhalifu kuanzisha uchunguzi kwa lengo la kubaini masuala yanayochangia visa vya dhuluma za kijinsia,” Prof Kobia akasema alipotoa matokeo ya uchunguzi huo. Kulingana na uchunguzi huo, visa vya dhuluma za kimapenzi husababishwa na matumizi ya pombe, dawa za kulevya, umaskini, mizozo ya kinyumbani na mila na desturi zilizopitwa na wakati. Vile vile, visa hivyo husababishwa na malezi potovu, utovu wa maadili, haja ya vijana kujitambuliwa na ukosefu, miongoni mwa sababu nyingine. Aina ya dhuluma za kijinsia zilizotambuliwa katika utafiti huo ni pamoja na kichapo, ubakaji, kusababisha majeraha ya mwili, ndoa za watoto, unyanyasaji wa kisaikolojia na kutelekezwa kwa watoto. Baadhi ya njia ambazo umma unaweza kuripoti visa vya dhuluma za kijinsia ni kutoa habari kupitia nambari za dharura zisizolipiwa, ikiwemo nambari ya usaidizi kuhusu GBV ya 1195, nambari ya dharura ya polisi ya 080073999, nambari ya Usaidizi wa Watoto ya 116. Pia wanaweza kuwasaidia wahanga wa GBV na kuwaelekeza iliwapate huduma za matibabu na kisheria. Maiti ya ajuza aliyefariki 2004 hatimaye yazikwa MAITI ya ajuza mmoja aliyefariki 17 iliyopita ilizikwa Jumamosi katika kijiji cha Mbusyani, Kaunti ya Machakos katika hafla fupi iliyotamatisha juhudi za familia yake za kutaka kumpa heshima za mwisho kwa taadhima. Ilikuwa ni siku ya furaha kwa familia, jamaa, marafiki na majirani wa marehemu Esther Nzakwa Kitivo ambaye mazishi yake yalikwamishwa mnamo 2004 na mzozo kuhusu ardhi alikopangiwa kuzikwa. “Tunashukuru Mungu kwa kumpa mama yetu miaka 93 maishani na miaka mingine 17 katika kifo,” Bw Michael Kitivo, mwana wa kiume wa mwendazake, akasema kwenye hotuba yake wakati wa mazishi hayo. Nzakwa alifariki mnamo Agosti 31, 2004, baada ya kuugua maradhi ya pumu na maradhi mengine yanayohusiana na uzee. Lakini hakuzikwa siku chache baadaye kutokana na mvutano kuhusu kipande kimoja cha ardhi. Marehemu, ambaye alikuwa mke wa kwanza wa marehemu Gideon Kitivo ambaye pia alikuwa na wake wengine wawili, alikuwa ametambua sehemu fulani ya ardhi ya familia kama yake. Kulingana na watu wa familia, hapo ndipo alipotaka azikwe atakapofariki. Lakini hakufahamu kuwa wengine katika familia hiyo walikuwa na mipango tofauti. Mipango ya kumzika Nzakwa mnamo 2004 ilikatizwa baada ya mmoja wa wanawe wa kambo pia kudai umiliki wa ardhi hiyo ambako alipangiwa kuzikwa. Baada ya kupata kibali kutoka kwa Bodi ya Kusimamia Ardhi, Bw Morris Kitivo alienda mahakamani na kupata agizo la kusimamisha mazishi ya mama yake huyo wa kambo katika kipande hicho cha ardhi. Kesi hiyo iliendelea mahakamani kwa muda mrefu na kufikia 2014 ilikuwa imeshughulikiwa na majaji saba wa Mahakama Kuu. Lakini hadi sasa mahakama kuu haijatoa uamuzi kuhusu kesi hiyo. Msukumo kutoka kwa familia ikitaka maiti ya Mama Nzakwa izikwe ulisababisha Bw Michael Kitivo, ambaye ni mwanawe, kukubali mazishi yafanywe katika boma lake wakisubiri uamuzi wa mahakama kuhusu kesi iliyowasilishwa na kaka yake wa kambo. KEMSA: Murathe apanga kujitetea mbele ya kamati BAADA ya kushutumiwa vikali kwa kuhusishwa na sakata ya mamilioni ya pesa katika Mamlaka ya kusambaza dawa nchini (KEMSA), naibu mwenyekiti wa chama cha Jubilee, Bw David Murathe, amesema kwamba atafika mbele ya kamati ya bunge inayochunguza kashfa hiyo kujitakasa. Kamati ya Uhasibu ya Bunge (PIC) imemhusisha Bw Murathe na kampuni ya Kilig limited iliyokabidhiwa tenda ya Sh4 bilioni kuuza vifaa vya kujikinga (PPE) kwa Kemsa mwaka 2020. Bw Murathe ambaye ni mwandani wa Rais Uhuru Kenyatta amekanusha kuhusika na kampuni hiyo moja kwa moja. Baada ya kamati kumhusisha na kampuni hiyo, washirika wa Naibu Rais William Ruto walimshambulia vikali hasa baada ya kuwasilisha hati ya kiapo kwa kamati badala ya kufika binafsi kuhojiwa. Msichana akiri kubadilisha vipimo vya mimba kuokoa aliyemnajisi Familia moja enee la Tana Delta imeachwa na mshtuko baada ya kugundua kwamba mtoto wao ambaye alikuwa amenajisiwa aliharamisha vipimo vya ujauzito ili kumlinda mhalifu ambaye ni mchumba wake asikamatwe. Kulingana na nyanya wa msichana huyo ambaye amekuwa akishinikiza haki itendeke, mwanafunzi huyo wa darasa la sita, baada ya kugundua alikuwa mjamzito, aliwakabidhi wauguzi katika zahanati ya Garsen, sampuli ya mkojo ya rafiki yake. Ajuza huyo alisema ilimjia tu kwamba msichana huyo ambaye pia ni yatima alikuwa na ujauzito baada ya afisa kutoka shirika la Moving The Goal Post na Chifu wa Salama kuamua kufuata uvumi uliokuwa ukienea katika kijiji hicho. “Tulikuwa tumeripoti kesi hii katika kituo cha polisi cha Gamba na ilikuwa ikichunguzwa wakati mhalifu alipotoweka ghafla. Uchunguzi wa ujauzito kutoka hospitalini ulionyesha hakuwa na mimba na ni sawia na kile tulichoandikisha katika ripoti ya polisi,” alisema . Wakati huo huo, uvumi uliendelea kuenea katika kijiji hicho na kumfanya msichana huyo kudhoofika kiafya. Hapo ndipo Bi Esther Baya, afisa wa MTG alipomlazimisha msichana huyo kupimwa tena ujauzito chini ya usimamizi wake binafsi katika zahanati ya eneo hilo, vipimo vilivyothibitisha alikuwa na ujauzito wa miezi miwili. Kabla ya matokeo, msichana huyo alimwita kando afisa huyo wa MTG na kukiri kuwa tayari aliyajua matokeo kwani hapo awali alikuwa amepimwa mara tatu akiwa pamoja na mhalifu. “Aliniambia tunapoteza muda mwingi kufanya vipimo, tayari alikuwa na matokeo hata kabla ya kupimwa mara ya kwanza na hakutaka kusababisha hofu nyumbani akisema ni chaguo lake kupata ujauzito,” alisema Bi Baya. Msichana huyo alikiri kupata sampuli ya mkojo kutoka kwa rafiki yake kabla ya kuondoka nyumbani, ambao aliwasilishwa kwa kituo hicho kwa vipimo. Msichana huyo pia anadaiwa kumtishia nyanyake kuwa naye pia angetoweka iwapo mhalifu atakamatwa na kusababisha bibi huyo kutaka mazungumzo na familia ya mhalifu ili kutatua suala hilo katika ngazi ya familia. Chifu wa eneo hilo baada ya kufahamishwa kuhusu mkutano huo alivamia ukumbi huo na kutawanya mkutano huo, na kuwaonya wazazi husika kutohujumu taratibu za kisheria. Chifu Jilo alielezea Taifa Leo kwamba visa vya waathiriwa wa unajisi wanaowalinda wahalifu vinaongezeka katika vijiji vya Wema, Hewani na Kulesa huko Tana Delta, huku wazazi wakizitumia kesi hizo kama vitega uchumi. Kilio serikali za kaunti zikikosa kulipa mishahara WAFANYAKAZI katika baadhi ya serikali za kaunti wanateseka baada ya kukosa mishahara kwa miezi kadhaa. Wengi wamefurushwa katika nyumba za kukodisha na kuandamwa na mashirika ya kifedha kwa kukosa kulipa mikopo. Katika Kaunti ya Taita Taveta, wafanyakazi wapatao 3,000, wanakabiliwa na wakati mgumu baada ya mwajiri wao kutangaza kuwa mishahara yao itacheleweshwa kwa mara nyingine. Hii ni kutokana na Wizara ya Fedha kuchelewesha pesa za serikali za kaunti. Wafanyakazi hao wamekaa bila kulipwa mishahara kwa miezi miwili tangu Februari. “Fedha za mwisho zilizotolewa na Hazina ya Kitaifa zilikuwa za Januari huku serikali ya kaunti hiyo ikiwa imelipa mishahara hadi Februari 2021. Hata hivyo, tutalipa mishahara hiyo wakati fedha zitakapotolewa,” alisema katibu wa Kaunti, Liverson Mghendi, kupitia barua kwa wafanyakazi. Baadhi yao walifichua kuwa wametakiwa na wamiliki wa nyumba wanazoishi kulipa kodi au wahame kwa sababu ya kukosa kulipa kodi mara kwa mara. Katika Kaunti ya Migori, vilevile, wafanyakazi wanapitia hali ngumu huku benki zikikwamilia mishahara yao baada ya kaunti kuchelewa kulipa pesa inazowakata ili kulipa mikopo yao. Taifa Leo imebaini kuwa walioathirika zaidi ni waajiriwa walio na akaunti katika benki za KCB na National Bank, ambazo zimezuilia mishahara yao tangu Machi baada ya idara ya Fedha kukosa kulipa mikopo. “Tunakabiliwa na wakati mgumu kabisa, wafanyakazi wengi wanaoweka pesa KCB na National Bank hawajapokea mishahara yao kwa miezi miwili kwa sababu idara ya Fedha haijalipa mikopo. Serikali ya Kaunti hutoa tu mishahara kwa jumla ambayo imezuiliwa na benki hizo,” alisema afisa wa kaunti. Wauguzi na maafisa wa kliniki walioshiriki migomo kati ya Januari na Machi nao bado hawajapokea malipo yao. Kwingineko katika Kaunti ya Murang’a, baadhi ya wafanyakazi wanaingia katika mwezi wa tano bila kulipwa mishahara. Hii ni baada ya benki kufutilia mbali muafaka wa malipo baina yazo na serikali ya kaunti hiyo baada ya miezi mitatu ya kukosa kulipa mikopo ya awali. “Ni jambo la kuhuzunisha sana kwetu. Malipo ya mishahara yamekuwa na matatizo na wakati mwingine tumecheleweshewa hata kwa miezi minne. Hii ni sawa na mateso,” mfanyakazi mmoja wa kibarua alieleza Taifa Leo. Knut yasaka pesa za kuandaa kongamano la wajumbe CHAMA cha Kitaifa cha Walimu (Knut) kinatafuta pesa za kuandaa kongamano la Kitaifa la Wajumbe (NDC) ili kuchagua viongozi wake wapya. Kulingana na notisi iliyotolewa na chama hicho, wajumbe hao watakutana baada ya miezi miwili kuchagua wanachama wa Kamati Shikilizi ya Kitaifa (NSC) na Kamati Kuu ya Kitaifa (NEC). Hata hivyo, chama hicho, kinachozongwa na changamoto nyingi za kifedha, hakijatangaza tarehe na mahala ambapo chaguzi hizo zitafanyika. Katibu Mkuu Wilson Sossion alisema kongamano hilo litafanyika kutimiza hitaji la taarifa kutoka kwa Msajili wa Vyama vya Wafanyakazi iliyotolewa mnamo Septemba 25 mwaka jana. “Wakati huu tunakabiliwa na shida kubwa ya kifedha baada ya Tume ya Huduma za Walimu (TSC) na serikali kuzima mfumo ambapo michango ya wanachama ilikuwa ikikatwa moja kwa moja kutoka kwenye mishahara yao na kutumwa kwa akaunti zetu.” “Hata hivyo, tunashirikiana na washirika wetu kimataifa na humu nchini ili kupata rasilimali za kutuwezesha kufanikisha kongamano la ADC,” akasema Bw Sossion katika taarifa aliyoitoa Aprili 22,2021. Alisema wajumbe watafahamishwa kuhusu tarehe na mahala pa kongamano hilo “hivi karibuni.” Bw Sossion, ambaye pia ni mbunge maalum, aliongeza hivi: “Notisi hii imetolewa ili kuwezesha matawi kujiandaa kwa ADC na asasi zote za Knut zishirikiane kuhakikisha kuwa kongamano hilo linafanyika.” Aliongeza: “Hatutamsamehe mtu yeyote aliyeiba pesa za umma wakati huu wa janga la Covid-19. Kuna wale wanaodhani wanaweza kufyonza pesa za umma kwa sababu shughuli zilikuwa zikiendeshwa kwa dharura; tutawaandama hadi mwisho!” Lakini Gavana Nyoro, ambaye amekosolewa na baadhi ya viongozi wa kaunti kutokana mtindo wake wa uongozi, anasema Bw Wamatangi anaongozwa na siasa pamoja na chuki katika ukosoaji wake. “Ingawa hajatangaza nia ya kuwania ugavana, dalili zaonyesha kuwa atajitosa kwenye kinyang’anyiro, na anatumia nafasi yake katika Seneti kuniwekea lawama,” akasema Bw Nyoro. Gavana Nyoro alisema Bw Wamatangi hakupaswa kuhudhuria kikao cha Kamati ya Seneti kuhusu Afya wiki jana, ambapo alidadisiwa kuhusu matumizi ya fedha hizo za kupambana na Covid-19. “Wamatangi angejiondoa kutoka kamati hiyo kwa sababu anatoka Kiambu, na pia atakuwa mshindani wangu katika uchaguzi mkuu wa 2022,” akasema. Gavana Nyoro na Seneta Wamatangi walirushiana cheche za maneno wakati wa mkutano huo ulioendeshwa kwa njia pepe ya mtandao. Bw Wamatangi alimtaka gavana kueleza wanachama wa kamati, inayooongozwa na Seneta wa Trans Nzoia Michael Mbito, kwanini serikali yake ilitumia karibu asilimia 80 ya mgao wake kulipa mishahara ya wafanyakazi. “Mbona serikali ya Kiambu, ambayo hupokea Sh12 bilioni kwa wastani kila mwaka kutoka kwa Hazina ya Kitaifa, hutumia Sh2 bilioni pekee katika maendeleo?” akataka kujua Seneta huyo. Lakini Gavana Nyoro alimjibu Ijumaa katika uwanja wa michezo wa Kiringiti akisema: “Haifai kuketi hapo kama seneta ili uulize maswali yanayoikosoa serikali yangu ilhali tunafahamu kwamba unataka kuwania kiti cha ugavana. King’ang’i na wanahabari tisa waachiliwa baada ya kulala seli Bw King’ang’i na wanahabari hao walikamatwa na polisi waliokuwa wakifurusha wakazi katika ardhi inayozozaniwa. Maelfu ya watu waliachwa bila makao baada ya nyumba zao kubomolewa eneo hilo Jumamosi. Bw King’ang’i na wanahabari hao walizuiliwa katika kituo cha polisi cha Matuu, Kaunti ya Machakos, hadi jana walipoachiliwa. Maafisa wa polisi waliojihami kwa silaha walishika doria shughuli hiyo ya ubomoaji ikiendeshwa katika vijiji vya Ndunguni, Twanyonyi, Muthithu, Kituneni, Nunga na Mwanyani vilivyoko Mbeere Kusini. Waliwalaumu wakazi kwa kuvamia ardhi ya ekari 66,000 ya Mamlaka ya Mito Tana na Athi (Tarda). Mtu mmoja alipigwa risasi na kujeruhiwa wakati wa kisa hicho. Polisi walisema kwamba walikuwa wakitekeleza agizo la mahakama lililoruhusu Tarda kuwafurusha wakazi kutoka ardhi hiyo ili igawanywe. Mnamo Februari 16, Kaimu Mkurugenzi Mkuu wa Tarda, Emilio Mugo, aliwapa wakazi ilani ya kuhama eneo hilo. Kulingana na Tarda, ilani hiyo ilifuatia agizo la mahakama watu wahame ili ardhi hiyo igawanywe. Lakini wakazi wanasema kwamba wamekuwa wakiishi katika ardhi hiyo kwa miaka mingi na hawataondoka. Walidai kwamba watu wenye ushawishi wanataka kunyakua ardhi hiyo . “Tunachukuliwa kuwa maskwota katika ardhi yetu. Hii haikubaliki,” alisema mkazi mmoja kwa jina Elizabeth Syombua. Wezi wa mifugo sasa wageukia teknolojia kuiba, kuhepa polisi Majangili katika maeneo yanayoathiriwa na visa vya wizi wa mifugo Kaskazini mwa Bonde la Ufa, wamegeukia teknolojia kutekeleza mashambulizi na kukwepa walinda usalama. Wavamizi hao kutoka jamii za wafugaji Kaskazini mwa Kenya, kwa muda mrefu, wamekuwa wakichukuliwa kama wasio na kisomo wala ujuzi wa kiteknolojia. Hata hivyo, wamebadilisha mbinu na kuanza kutumia huduma za simu na mitandao ya kijamii kama vile WhatsApp, kuitisha msaada wakati wa mashambulizi, na kuwasiliana na jamaa zao wanaoishi maeneo ya mijini wanaowasambazia vifaa. “Simu zimegeuka kuwa vifaa mwafaka huku wavamizi wakibuni mbinu mpya za kutekeleza mashambulizi. Hii inafanya kuwa vigumu kwa maafisa wa usalama kuwanasa majambazi,”alisema Bw Mark Ajon Lokwawi, kutoka Lokiriama, Loima, Kaunti ya Turkana. Uchunguzi uliofanywa na Taifa Leo katika kaunti za Turkana na Pokot Magharibi, ulifichua kuwa wachungaji wengi, hususan vijana kati ya umri wa miaka 18-40 wanamiliki simu. “Vijana wengi wanatumia teknolojia. Wanatumia mitandao ya kijamii kama vile makundi ya WhatsApp kuendeleza maslahi yao ikiwemo kupanga uvamizi na kukwepa kikosi cha usalama,” alisema Bw Esekon Ekiru, mtetezi wa haki za kibinadamu Mjini Lodwar. “Wavamizi hao wanatumia ujanja kwa kutumia simu kupanga mashambulizi na uvamizi. Huwasaidia kuwasiliana na viongozi wao na kutambua mahali ambapo mifugo wanalishwa,” alisema Bw Ekiru. Alihusisha mashambulizi mabaya yaliyosababisha mapigano ya jamii za wafugaji na matumizi mabaya ya mitandao ya kijamii na wasomi kutoka jamii zinazopigana. “Baadhi ya watu, hasa kutoka maeneo ya mijini, hutumia mitandao ya kijamii kuchochea jamii jambo linalosababisha mashambulizi ya kulipiza kisasi,” alisema Bw Ekiru. Wapiganaji hutumia simu kupokea jumbe kuhusu masuala yanayoendelea ikiwemo mipango ya serikali ya kutekelea oparesheni za kuwapokonya wahalifu silaha. “Matumizi ya digitali yamewezesha watu kupata habari kutoka maeneo kama hayo ya mashinani kabisa ambapo ni vigumu kupata gazeti,” alisema Zablon Natieng, kutoka Natira, Turkana Magharibi. Katika eneo linalokabiliwa na ukosefu wa usalama la Kapedo, kwenye mpaka wa Turkana Mashariki na Tiaty, hali ya utulivu imeanza kurejea baada ya Safaricom kuweka vituo na minara ya mawasiliano, ili kuimarisha mtandao wa mawasiliano na kurahisisha kazi maaafisa wa usalama. Mnara wa Safaricom kwenye vilima vya Silale na eneo la Tiaty na Napeitom, Turkana Mashariki umerahisisha upigaji simu kuitisha msaada kutoka kwa maafisa wa usalama wakati wa mashambulizi. Muturi na Lusaka wapokea ripoti kuhusu Mswada wa BBI SPIKA wa Bunge la Kitaifa Justin Muturi na mwenzake wa Seneti Kenneth Lusaka Jumatano walipokea ripoti kuhusu mswada wa marekebisho ya katiba kupitia mpango wa maridhiano (BBI). Baada ya kupokea ripoti hiyo Bw Muturi alitoa notisi kwa wabunge kwamba watahitajika kuhudhuria kikao maalum mnamo Jumatano na Alhamisi wiki hii kujadili ripoti kuhusu mswada huo ambapo umeibua hisia kali miongoni mwa wabunge na wananchi. Bunge la kitaifa pia litajadili mswada huo wa BBI katika hatua zote tatu kisha kuupigia kura. “Kwa mujibu wa sheria za bunge nambari 29 (3) wabunge na umma wanajulishwa kwamba kutakuwa na kikao maalum cha Bunge la Kitaifa mnamo Jumatano Aprili 28, 2021 na Alhalisi Aprili, 2021 kuanzia saa nne asubuhi na kuanzia saa nane na nusu alasiri,” akasema Bw Muturi katika tangaza kwenye toleo rasmi la gazeti ya serikali. Bunge la kitaifa pia litajadili marekebisho ambayo Seneti ilifanya kwa Mswada wa Ugavi wa Mapato (DORB), 2021. Aidha, Kamati ya Bunge kuhusu Elimu itawasilisha ripoti yake kuhusu upigaji msasa wa Jamleck Muturi John aliyeteuliwa na Rais Uhuru Kenyatta kuwa mwenyekiti wa Tume ya Huduma za Walimu (TSC) na Timon Oyucho aliyeteuliwa kwa nafasi ya mwanachama wa tume hiyo. Wabunge pia watajadili ombi la kuondolewa kwa Bi Tabitha Mutemi kama mwanachama wa Baraza la Kusimamia Vyombo vya Habari Nchini (MCK). Kwa upande wake, Spika Lusaka alisema kuwa atashauriana na Uongozi wa Seneti kuamua ni lini ripoti hiyo kuhusu Mswada wa BBI itawasilishwa katika bunge la seneti ili ijadiliwe. Matumaini kaunti ikisaka soko la maembe ng’ambo Serikali ya kaunti ya Tana River imeanza kuweka mikakati itakayoiwezesha kuuza zao la maembe katika masoko ya nchi za kigeni. Akizungumza katika mkutano wataalamu mbali mbali eneo bunge la Garsen, Gavana wa Tana River Dhadho Godhana alisema kuwa tayari walikuwa katika harakati za kufanikisha mazungumzo na wafanya biashara wa maembe kutoka India na Indonesia. Bw Godhana alisema kuwa kuna soko la zao hilo katika mataifa hayo mawili, ambayo hukosa maembe katika msimu wa Disemba hadi Februari, wakati ambapo kaunti ya Tana River hushuhudia zao hilo kwa wingi. Bw Godhana alisema kuwa wakulima katika kaunti huvuna zao kwa wingi, ila mazao hayo huoza katika maghala kwa kukosa soko. Pia alisema kuwa baadhi ya wanunuzi walikuwa wakiwadhulumu sana wakulima, kwa kununua embe kwa bei rahisi ya kati ya shilingi moja na shilingi mbili, hivyo basi kuwaacha katika hali ya uchochole zaidi. Alisema kuwa iwapo masoko ya nje yatapatikana, basi ukulima wa maembe utakuwa wa manufaa kwa wakulima, na hivyo kuweka kaunti hiyo katika nafasi ya kipekee kwenye ulingo wa biashara. ‘Tumekuwa tukitegemea sana masoko ya ndani ambayo yametukandamiza sana, ni wakati sasa tupanue akili na mbawa zetu ili tuweze kuonyesha taifa hili kuwa nasi tunaweza kuwa na sauti katika meza ya biashara, ‘alisema Gavana huyo alisema kuwa mbali na kuwa kuna mashine mpya za uzalishaji sharubati ya maembe, mazao yanayotoka shambani ni mengi kuzidi uwezo wake Alisema kuwa kuwepo kwa mtambo huo kutaleta nafuu kwa kiasi fulani kwa wakulima. ‘Wakulima wetu huzalisha kiasi cha kumudu kampuni nne za sharubati ambazo hatuna, maembe huenda katika masoko ya Mombasa na Nairobi na bado twasalia na tele kuharibikia shambani, ni heri kupata hela za masoko ya nje, ‘alisema. Kaunti ya Tana River huzalisha tani elfu thelathini za maembe kila mwaka, huku asilimia arobaini ya zao hilo likiharibika kwenye maghala. Serikali kwa upande mwengine imewekeza takriban Sh140 milioni kuweza kununua mtambo utakaoweza kusaga tani elfu kumi na mbili za maembe kwa mwaka, huku tani elfu kumi na nane zikikosa soko. Kaunti ya Tana River huzalisha aina nne za maembe zikiwemo ngowe, dodo, punda na aina ta embe la kipekee lijulikanalo kwa jina maarufu kama Alphonso. Mvutano kati ya Ottichillo na naibu wake wachacha MVUTANO kati ya Gavana wa Vihiga Wilber Ottichillo na naibu wake, Dkt Patrick Saisi, unaendelea kuchacha.Hii ni baada ya Dkt Saisi kutangaza kuwa atatoa rasmi mwelekeo wake wa kisiasa kabla ya uchaguzi mkuu wa mwaka ujao, 2022. Dkt Saisi alihisi kwamba Gavana alimdunisha kisiasa, hasa baada ya kumtaka ajiuzulu.Uhasama baina yao pia ulitoneshwa na matamshi ya Naibu Gavana yapata miezi miwili iliyopita, kwamba yeye na Bw Ottichillo hawawezi kushirikiana kwa sababu uongozi wao unatofautiana. Ili kuondoa madai yanayoenea kuhusu ushirikiano wake na gavana wa zamani Bw Moses Akaranga, Dkt Saisi alisema kuwa mkuu huyo wa zamani wa kaunti ni rafiki tu. “Huwa tunakutana na Bw Akaranga kwenye hafla mbalimbali kama vile za mazishi na kutazama mechi za kandanda,” alihoji Bw Saisi. Vile vile, alidokeza kuwa yeye hushauriana mara kwa mara na kiongozi wa chama cha ANC, Bw Musalia Mudavadi, na Mbunge wa Sabatia Bw Alfred Agoi ambao anasisitiza pia ni marafiki zake. Ulipaji fidia kwa wakazi wa Lamu ni kabla ya Juni Wakazi wa Lamu walioathiriwa na ujenzi wa bandari sasa wanaweza kutabasamu baada ya Mamlaka ya Bandari ya Kenya (KPA) kutangaza mipango ya kuwalipa fidia. Aidha, KPA imeanza kuweka vifaa katika bandari hiyo ya Lamu kabla ya kufunguliwa hapo Juni.Mamia ya wakazi wa Lamu walioathiriwa na mradi wa Bandari ya Lamu na mradi wa uchukuzi hadi Sudan Kusini na Ethiopia (LAPSSET) pia wamehakikishiwa fidia yao kabla ya bandari kuanza shughuli zake. Wiki jana, waziri wa Fedha, Bw Ukur Yatani alitembelea bandari ya Lamu kukagua mradi huo na kuwahakikishia wakazi kwamba watalipwa fidia yao inayokadiriwa kuwa Sh1.76 bilioni. Kulingana na KPA, maandalizi ya orodha ya mwisho ya watakaolipwa fidia hiyo yameanza na mkutano wa umma utaitishwa kuanzia wiki hii kuthibitisha watakaonufaika kabla ya pesa hizo kutolewa. “Tutalipa na tutashirikiana na wakazi wa jamii ya hapa na ulipaji wa fidia ni suala tunalolipatia nafasi ya kwanza, na utafanyika baada ya orodha ya mwisho kuwa tayari,” alisema mkuu wa masuala ya biashara Benard Osero. Vifaa vya mabilioni ya pesa viliondoka bandari ya Mombasa kuelekea Lamu mwishoni mwa wiki huku KPA ikiwa katika harakati za mwisho za kuhakikisha bandari hiyo mpya itakuwa tayari kufunguliwa ilivyopangwa. Vifaa hivyo vinatarajiwa kuwasili Lamu leo. Naibu afisa wa mafunzo na shughuli za vifaa katika KPA anayesimamia bandari ya Lamu, Bw Ernest Mbalanya alisema kwamba shehena ya pili ya vifaa itaondoka bandari ya Mombasa kuelekea Lamu Mei 15 kuunganishwa kabla ya bandari kufunguliwa Juni. “Vifaa vya kwanza ni magari na matrela lakini katika awamu ya pili tutasafirisha kreni kubwa ambazo zitakuwa za mwisho kuwekwa kabla ya meli ya kwanza kutia nanga Juni,” alisema Bw Mbalanya. Bw Mbalanya alisema kwamba vifaa zaidi vinatarajiwa kununuliwa kwenye bajeti ya mwaka 2021/2022. Kabla ya bandari kufunguliwa rasmi, KPA itawafidia wote walioathiriwa. KPA pia imeunda kamati maalumu ya kutangaza bandari ya Lamu kwa wafanyabiashara wa Ethiopia, Somalia na Sudan Kusini kabla ya kufunguliw Juni 15. Kamati hiyo tayari inawasiliana na wadau tofauti kuwashawishi kuanza kutumia bandari ya pili ya Kenya ambayo itashughulikia bidhaa zinazoelekea mataifa mengine miezi miwili ya kwanza baada ya kufunguliwa. Mahangaiko tele familia zilizofurushwa katika ardhi zao zikiishi shuleni MAMIA ya familia zilizofurushwa kutoka nyumba zao eneo la Makina, Kaunti ya Embu wiki jana, sasa zinaishi kwenye makao ya muda katika shule mbalimbali eneo hilo. Familia hizo zilitimuliwa kutoka ardhi ambayo umiliki wake umeibua utata, huku Mamlaka ya Mto Athi (TARDA) ikisisitiza ardhi hiyo ni yake. Baada ya kufurushwa kwenye tukio lililopelekea kukamatwa kwa Mbunge wa Mbeere Kusini, Bw Geoffrey King’ang’i, familia hizo zimepata hifadhi ya muda katika shule za msingin za Ndunguni, Muthithu na Mwanyani. Kwa sasa wanaishi katika hali mbaya huku wakililia msaada kutoka kwa wahisani na serikali kuu na kaunti.’Maisha ni magumu na yafaa tusaidiwe kabla njaa haijatuangamiza,’ akasema mmoja wa waathiriwa Elizabeth Muoki. Bw King’ang’i naye alisema familia hizo zimejarundikana katika madarasa kutokana na idadi yao kubwa na ziko katika hatari ya kuambukizwa virusi vya corona.’ Hawana barakoa na sanitaiza kwa hivyo hali ikiendelea hivyo, wataambukizwa virusi vya corona,’ akasema mbunge huyo. Alifichua kwamba ameongea na Waziri wa Usalama wa Ndani, Dkt Fred Matiang’i na katibu wa wizara hiyo, Dkt Karanja Kibicho ambao walimhakikishia kwamba familia hizo zitaruhusiwa kurejea katika nyumba zao zilizobomolewa na zisaidiwe kuzijenga upya. Maafisa wa polisi walifika katika eneo la tukio na kupeleka mwili katika mochari ya Hospitali ya Mama Lucy Kibaki. Lakini saa chache baadaye familia iliwasili na kuhamishia mwili katika Mochari ya Chiromo. “Nilimpigia simu Mauya lakini ikapokelewa na afisa wa polisi ambaye aliniambia kwenda katika Hospitali ya Mama Lucy Kibaki baada ya kumfahamisha kwamba nilikuwa ndugu yake,” akasema Bw Sam Kiyaka, kaka yake mwendazake. “Alikuwa akiishi kwangu mtaani Zimmerman baada ya kutofautiana kidogo na mkewe. Jumatatu asubuhi aliondoka kwenda kutembelea watoto wake wawili na mkewe mtaani Donholm na baadaye alifaa kwenda katikati mwa jiji la Nairobi kununua miwani. Mauya alijiunga na kampuni ya Nation Media Group (NMG) kama mhariri msanifishaji wa gazeti la Taifa Leo mnamo 2007. Baada ya kufanya kazi kwa mwaka mmoja, alipata ufadhili na kwenda kusomea Masuala ya Kimataifa, Mawasiliano na Diplomasia kiwango cha Uzamili katika Chuo Kikuu cha London, Uingereza. Baada ya kukamilisha masomo yake, Mauya alirejea tena katika kampuni ya NMG ambapo aliendelea na majukumu yake ya mhariri msanifishaji wa Taifa Leo kati ya 2012 na 2014. Baada ya kuondoka NMG alienda kufundisha katika vyuo vikuu vya Moi, Nairobi na Karatina. Omauya amekuwa akiandika maoni ambayo yamekuwa yakichapishwa katika gazeti la Taifa Leo kila Ijumaa. Omauya pia alikuwa mtafiti na mwandishi wa gazeti la China linaloangazia masuala ya Afrika, ‘ChinAfrica’. Wanahabari wa gazeti la Taifa Leo, wakiongozwa na Mhariri Mkuu Peter Ngare, walimtaja Mauya kama mchapa kazi, mwaminifu, mpenda haki na mweledi wa masuala ibuka ya humu nchini na ngazi ya kimataifa. JSC yateua Martha Koome kuwa Jaji Mkuu JAJI Martha Koome anakaribia kuandikisha historia kuwa Jaji Mkuu wa kwanza mwanamke nchini, baada ya Tume ya Huduma za Mahakama (JSC) kupendekeza jina lake Jumanne. Sasa macho yote yako bungeni kuona kama litamwidhinisha au la. Tangazo la uteuzi wa Jaji Koome lilifuatia kufutiliwa mbali kwa agizo la kusimamisha mchakato wa kumsaka mrithi wa Bw David Maraga na rais wa mahakama ya rufaa. “JSC imeandikisha historia kwa kumteua mwanamke wa kwanza kuwa Jaji Mkuu wa Kenya,” mwenyekiti wa jopo la zoezi hilo Prof Olive Mugenda. Katika taarifa kwa wanahabari Prof Mugenda alisema, “baada ya kutafakari na kujadialiana kwa kina kuhusu kila mwaniaji, JSC imempendekeza Jaji Martha Koome Karambu wa Mahakama ya Rufaa kuwa Jaji Mkuu mteule.” Prof Mugenda alisema jina la Jaji Koome litapelekwa kwa Rais Uhuru Kenyatta kumteua. Bunge litepelekewa jina la Jaji Koome na kamati ya bunge itamhoji kisha kujadiliwa na bunge kabla ya kuidhinishwa. JSC iliwapongeza wananchi na wote walioshiriki katika mchakato huo wa uteuzi wa Jaji Mkuu wa 15 tangu Kenya ijinyakulie uhuru. Jaji Koome aliyezaliwa katika kaunti ya Meru 1960 aliteuliwa kuwa Jaji wa Mahakama Kuu 2003 na Jaji wa Mahakama ya rufaa 2012. Kabla ya kuteuliwa Jaji alikuwa akishiriki katika kesi nyingi za kutetea haki za binadamu akiwa mwanachama wa chama cha mawakili wanawake –Fida. Alikuwa katika msitari wa mbele kupinga serikali ya Kanu chini ya uongozi wa hayati Daniel arap Moi. Jaji Koome mwenye umri wa miaka 61 alikuwa ametayarisha manifesto ya kuboresha utendakazi katika idara Sasa Mahakama ya Juu itakuwa na rais mwanamke. Naibu wake atakuwa Jaji Philomena Mwilu. Sasa Mahakama ya Juu itakuwa na wanawake watatu Jaji MkuuKoome, Jaji Mwilu na Jaji Njoki Ndung’u. Wakenya wamwomboleza Philip Ochieng’ Bw Ochieng, 83 ambaye alisomea katika Shule ya Upili wa Alliance alikufa siku ya Jumatano usiku nyumbani kwake Awendo kaunti ya Migori. Kifo chake kilidhibitishwa na wanafamilia wake ambao walisema kuwa aliaga dunia kutokana na ugonjwa wa Nimonia. Viongozi na waandishi mbalimbali wanaendelea kutuma rambirambi zao kufuatia kifo cha mzee huyo ambaye alikuwa na uweldi wa kipekee katika uandishi wa magazeti. Kifo chake kimewatia majonzi waandishi ambao alikuwa kielelezo kwao. Wanamsifu kutokana na kujitolea kwake na kuwapa mwelekeo katika uandishi. “Ulinifunza kupenda uandishi na uwanahabari. Uliwashauri na kuwa kielelezo kwa wengi. Ulinipa vitabu viwili; ‘Kenyatta Succession’ na ‘I Accuse the Press’. Ulikuwa msomaji wa makini na mwandishi mashuhuri. Kwaheri Mzee”. Mharirir msimamizi wa Makala maalim katika gazeti la ‘Nation’ Bw John Kamau alimwomboleza. Kiongozi wa ODM Bw Raila Odinga pia alituma rambirambi zake akimsifu kuwa mwandishi aliyetangamana na wengi kupitia kalamu. Kitabu cha ‘The Fifth Columnist’ kilichoandikwa na mfanyikazi mwenzake wa Nation Liz Gitonga- Wanjohi kimeangazia kwa kina maisha ya awali cha Bw Ochieng. Baada ya kukamilisha masomo yake ya Sekondari, Bw Ochieeng alienda ng’ambo kuendelea na masomo yake ya Chuo Kikuu. Amefanya kazi katika Chumba Cha Habari ya Nation Center kama mhariri na mwandishi wa magazeti. Kati ya Septemba 1988 na Septemba 1991, Bw Ochieng alifanya kazi kama mhariri mkuu wa Kenya Times na hata kujishindia ulinzi wa lango la utawala wa Kanu. Miaka kadhaa baada ya kutoka kwenye chumba cha habari, Rais wa zamani Mwai Kibaki alimpa agizo la kuwa mshika dau mkuu (OBS) kutokana na kazi yake maalum ya SundayNation. Shughuli za ardhi kufanyika kidijitali RAIS Uhuru Kenyatta jana alizindua mfumo wa dijitali wa kusimamia rekodi za ardhi zikiwemo hati miliki. Mfumo huo unaofahamika kama “ArdhiSasa” utakuwa na rekodi zote za ardhi nchini, ambapo wananchi wataweza kutafuta habari za umiliki wa ardhi, kutuma maombi ya hati miliki, kuuza ardhi na shughuli zingine za mashamba. Huduma hizo zitapatikana kutumia tovuti ya https://ardhisasa.lands.go.ke/home. “Kwa kuwepo kwa jukwaa la “ArdhiSasa” kuna maana mwisho wa kupotea kwa faili, ulaghai wa kila mara, ufisadi pamoja na shughuli haramu za ardhi. “Kuzinduliwa kwa mpango huu kutashirikisha na kutoa suluhisho kwa mizozo ya kihistoria ya ardhi pamoja na kutoa hakikisho la usalama na thamani ya hati yako ya umiliki wa ardhi na hivyo kuzingatia wito wa ‘Shamba Lako, Hati Safi,’” akasema Rais Kenyatta. Kufuatia uzinduzi wa “Ardhisasa”, mfumo wa zamani wa usimamizi wa ardhi jijini Nairobi umeondolewa. Hata hivyo, wamiliki wa ardhi ambao huenda wakose kupata hati zao wanashauriwa kuwa wavumilivu huku Wizara ya Ardhi inapoendelea kuimarisha jukwaa hilo la kidijitali. “Kaunti nyingine 20 zitajumuishwa kwenye mfumo wa kidijitali kufikia mwishoni mwa mwaka huu. Tunatarajia kwamba kaunti zote zitanufaika kufikia mwishoni mwa mwaka wa 2022,” kasema Rais Kenyatta. Waziri wa Ardhi Faridah Karoney alisema jukwaa hilo la kidijitali litatumika kama kituo cha kutoa huduma na taarifa zote za Serikali kuhusu masuala ya ardhi. Katibu wa Wizara ya Ardhi, Nicholas Muraguri alisema jukwaa la Ardhisasa litawawezesha Wakenya kuanzisha na kufuatilia shughuli za mashamba wakiwa nyumbani au ofisini kwa kutumia simu au tarakilishi. Madaktari walioenda Cuba warejea Kenya kuanza kazi MADAKTARI 48 raia wa Kenya waliotumwa nchini Cuba na Wizara ya Afya kwa masomo ya uzamili kuhusu Tiba ya Jamii sasa wamerejea nchini kwa awamu ya mwisho ya masomo yao. Watatumwa katika vituo mbalimbali katika kaunti zote 47 kwa kipindi cha miezi tisa ijayo kuanzia juma hili.Mwenyekiti wa Baraza la Magavana (CoG), Martin Wambora alifichua hayo jana alipokuwa akitoa taarifa kuhusu mikakati inayotekelezwa na kaunti kukabiliana na janga la Covid-19. Pindi tu watakapokamilisha masomo yao, madaktari hao wataungana na juhudi za madaktari wengine 53 wa jamii kutoka Cuba, waliokuja nchini mnamo 2018, kuziba pengo muhimu nchini kuhusu utowaji wa huduma maalum. Mafunzo na taaluma ya madaktari wa jamii yanatilia maanani zaidi kuzuia maradhi na kuimarisha afya.Inatarajiwa kuwa kazi yao itasaidia kupunguza mzigo wa maradhi yanayoweza kuzuiwa ili matabibu wengine watilie maanani huduma za afya kuhusu tiba, jinsi inavyohitajika. Kwa sasa, taifa linakabiliana na janga la Covid-19. COG ilionya kuwa, kunaibuka mkondo wa kutisha ambapo watu waliopokea chanjo wanakosa kufuata kanuni kutokana na dhana ya kupotosha kwamba chanjo ni hakikisho ya kuwa na kinga ya mwili dhidi ya virusi hivyo. Katika majuma ya hivi punde, kaunti za Nakuru, Kakamega, Meru, Uasin Gishu, Murang’a, Nyeri na Kisumu zimeripoti kuongezeka kwa idadi ya maambukizi.COG imeonya kwamba hali hiyo huenda ikalemea mifumo ya afya katika kaunti husika endapo itaendelea. “Ili kuepuka hali ya kulemazwa kwa sera, ambayo imeshuhudiwa katika mataifa mengine, serikali zote za kaunti 47 zitatoa ripoti kuhusu idadi ya visa, hatua zilizochukuliwa, udhaifu na mikakati iliyowekwa,” alisema Bw Wambora. Aidha, serikali za kaunti kwa ushirikiano na serikali kuu kupitia Kamati za Serikali za Kaunti, zitafanya majaribio ili kujiandaa kwa uwezekano wa kuzuka kwa hali mbaya zaidi ili kaunti ziwe tayari kwa jambo lolote. Katika kipindi cha wiki moja iliyopita, idadi ya jumla ya vitanda vya wagonjwa waliotengwa katika kaunti, imeongezeka hadi 6,253 baada ya wagonjwa 50 kupona. Raila amwomboleza mwanahabari shupavu Philip Ochieng’ KIONGOZI wa ODM Raila Odinga ameomboleza kifo cha mwanahabari mkongwe Philip Ochieng’ akimtaja kama mtaalamu aliyechochea mabadiliko katika jamii kupitia kazi zake. Kupitia ujumbe katika akaunti zake za mtandao wa kijamii, Bw Odinga alisema Kenya imempoteza mwanahabari wa kupigiwa mfano na mwenye ufasaha katika lugha ya Kiingereza. “Kupitia weledi wake katika uandishi, Philip aliongelesha watu wetu mamlaka makuu na kuwafanya wanajamii kuchua hatua mbali mbali zenye faida kwa. Alikuwa mwalimu na mshauri wa jamii kupitia kazi zake,” Waziri huyu mkuu wa zamani akasema. “Philip aliandika mawazo yake na kuwapa sauri wale wasio na usemi. Natuma rambirambi zangu kwa familia na marafiki na jamii ya wanahabari kwa ujumla. Mungu aiweke roho yake pema penye amani,” Bw Odinga akaongeza. Naibu Rais pia aliwasilisha rambirambi zake akimtaja marehemu Ochieng’ kama mwanahabari ambaye alikuwa na uelewa mpana wa masuala katika nyanja zote za maisha. “Alikuwa mweledi katika sarufi ya kiingereza na alikuwa nafasi yake magazeti ambapo alitufunza mambo mapya kila mara. Ochieng’ ni mwanahabari msomi ambaye alielimisha wanajamii kupitia makala yake. Mungu aiweke roho yake pema pema wema,” akasema Dkt Ruto. Familia ya marehemu Ochieng ilithibitisha kuwa mwanahabari huyo mweledi alifariki nyumbani kwake Awendo, kaunti ya Migori baada ya kuugua ugonjwa wa “pneumonia”. Marehemu alikuwa alikuwa akiandika makala katika gazeti la Sunday Nation ambapo alitumia lugha ya kipekee ya Kiingereza. Makala yake ilijulikana kama “The Fifth Columnist”. King’ang’i na wanahabari tisa waachiliwa baada ya kulala seli Bw King’ang’i na wanahabari hao walikamatwa na polisi waliokuwa wakifurusha wakazi katika ardhi inayozozaniwa. Maelfu ya watu waliachwa bila makao baada ya nyumba zao kubomolewa eneo hilo Jumamosi. Bw King’ang’i na wanahabari hao walizuiliwa katika kituo cha polisi cha Matuu, Kaunti ya Machakos, hadi jana walipoachiliwa. Maafisa wa polisi waliojihami kwa silaha walishika doria shughuli hiyo ya ubomoaji ikiendeshwa katika vijiji vya Ndunguni, Twanyonyi, Muthithu, Kituneni, Nunga na Mwanyani vilivyoko Mbeere Kusini. Waliwalaumu wakazi kwa kuvamia ardhi ya ekari 66,000 ya Mamlaka ya Mito Tana na Athi (Tarda). Mtu mmoja alipigwa risasi na kujeruhiwa wakati wa kisa hicho. Polisi walisema kwamba walikuwa wakitekeleza agizo la mahakama lililoruhusu Tarda kuwafurusha wakazi kutoka ardhi hiyo ili igawanywe. Mnamo Februari 16, Kaimu Mkurugenzi Mkuu wa Tarda, Emilio Mugo, aliwapa wakazi ilani ya kuhama eneo hilo. Kulingana na Tarda, ilani hiyo ilifuatia agizo la mahakama watu wahame ili ardhi hiyo igawanywe. Lakini wakazi wanasema kwamba wamekuwa wakiishi katika ardhi hiyo kwa miaka mingi na hawataondoka. Walidai kwamba watu wenye ushawishi wanataka kunyakua ardhi hiyo . “Tunachukuliwa kuwa maskwota katika ardhi yetu. Hii haikubaliki,” alisema mkazi mmoja kwa jina Elizabeth Syombua. Maafisa wa polisi walifika katika eneo la tukio na kupeleka mwili katika mochari ya Hospitali ya Mama Lucy Kibaki. Lakini saa chache baadaye familia iliwasili na kuhamishia mwili katika Mochari ya Chiromo. “Nilimpigia simu Mauya lakini ikapokelewa na afisa wa polisi ambaye aliniambia kwenda katika Hospitali ya Mama Lucy Kibaki baada ya kumfahamisha kwamba nilikuwa ndugu yake,” akasema Bw Sam Kiyaka, kaka yake mwendazake. “Alikuwa akiishi kwangu mtaani Zimmerman baada ya kutofautiana kidogo na mkewe. Jumatatu asubuhi aliondoka kwenda kutembelea watoto wake wawili na mkewe mtaani Donholm na baadaye alifaa kwenda katikati mwa jiji la Nairobi kununua miwani. Mauya alijiunga na kampuni ya Nation Media Group (NMG) kama mhariri msanifishaji wa gazeti la Taifa Leo mnamo 2007. Baada ya kufanya kazi kwa mwaka mmoja, alipata ufadhili na kwenda kusomea Masuala ya Kimataifa, Mawasiliano na Diplomasia kiwango cha Uzamili katika Chuo Kikuu cha London, Uingereza. Baada ya kukamilisha masomo yake, Mauya alirejea tena katika kampuni ya NMG ambapo aliendelea na majukumu yake ya mhariri msanifishaji wa Taifa Leo kati ya 2012 na 2014. Baada ya kuondoka NMG alienda kufundisha katika vyuo vikuu vya Moi, Nairobi na Karatina. Omauya amekuwa akiandika maoni ambayo yamekuwa yakichapishwa katika gazeti la Taifa Leo kila Ijumaa. Omauya pia alikuwa mtafiti na mwandishi wa gazeti la China linaloangazia masuala ya Afrika, ‘ChinAfrica’. Wanahabari wa gazeti la Taifa Leo, wakiongozwa na Mhariri Mkuu Peter Ngare, walimtaja Mauya kama mchapa kazi, mwaminifu, mpenda haki na mweledi wa masuala ibuka ya humu nchini na ngazi ya kimataifa. Serikali yazima Mt Kenya TV kwa kupotosha watoto Mamlaka ya Mawasiliano Nchini (CA) imetoa taarifa ya kufunga kituo hicho kwa muda wa miezi minne, kufuatia kipindi kilichopeperushwa na ambacho kimetajwa kuwa na jumbe za ngono, matumizi ya dawa za kulevya, wizi na dhuluma za kijinsia. Kwenye programu ya ‘Mucii Ciiana’ yenye mada ‘Jimmy’, Mt Kenya imesemekana kupeperusha matini yenye jumbe hizo chafu muda usiofaa, wakati watoto wengi huwa hawajalala. “Mamlaka imegundua runinga hiyo ilipeperusha kontenti inayopaswa kutazamwa na watu wazima, saa zisizofaa na wakati wa likizo wanafunzi wakiwa nyumbani. Hatua hiyo iliwaweka katika hatari ya kuwapotosha kwa kontenti chafu,” CA ikaelezea kwenye taarifa kwa vyombo vya habari. Mamlaka hiyo ya mawasiliano nchini ilichukua hatua hiyo kufuatia malalamishi ya umma mitandaoni. Kutokana na uchunguzi, Mt Kenya TV imepatikana na hatia ya kukiuka kifungu cha 83A cha Sheria za Habari na Mawasiliano nchini. Aidha, CA imesema kontenti iliyopeperushwa haijaafikia ubora na matakwa ya Bodi ya Kutathmini Filamu Nchini (KFCB). “Baada ya kupatikana na hatia runinga hiyo imepokezwa adhabu ya kutopeperusha matangazo yake kwa muda wa siku 120,” CA ikasema. Runinga ya Mt Kenya pia imepigwa faini ya Sh500, 000. Pia imepewa makataa ya siku saba kutathmini utendakazi katika chumba cha habari, programu, na pia wafanyakazi wake kupitia mafunzo ya utangazaji bora. Aidha, imetakiwa kuhakikisha watangazaji na maripota wake wote wamepata idhini ya Baraza la Vyombo vya Habari Nchini (MCK) kuwa katika nyanja ya uanahabari, kati ya mahitaji mengineyo. Mombasa Cement na NMG zashirikiana kuinua elimu Kilifi kupitia mradi wa NiE SHULE kadhaa katika Kaunti ya Kilifi zimepongeza ushirikiano kati ya Shirika la Habari la Nation (NMG) na Kampuni ya kutengeneza saruji ya Mombasa Cement, kupitia Mpango wa Matumizi ya Magazeti Kufundishia (NIE). Kulingana na walimu, wazazi na wanafunzi. mpango huo umechangia kuimarika kwa matokeo yao kwenye mitihani ya kitaifa.Mwalimu wa Shule ya Msingi ya Mtondia, Wilson Omwansu asema kupitia magazeti ya ‘Daily Nation’ na “Taifa Leo” yanayowasilishwa shuleni humo kila wiki, wanafunzi wamependa kusoma na kuimarisha umilisi wao wa lugha za Kiingereza na Kiswahili. “Magazeti haya yametusaidia kuimarisha utamaduni wa kusoma miongoni mwa wanafunzi wetu. Wamepata hamu ya kusoma zaidi kwa usaidizi wa picha na michoro. Walimu pia wameimarisha uelewa wao wa matukio ya kila siku ambao wanaupitisha kwa wanafunzi. “Jarida la ‘Junior Spot’ katika gazeti la ‘Daily Nation’ na mitihani ya majaribio yanayochapishwa katika ‘Taifa Leo’ pia yamesaidia shule yetu kuimarika katika alama ya wastani kwenye mitihani ya kitaifa,” Bw Omwansu akasema huku akihimiza kuwa mpango huo uendelee. Mpango wa NIE ulianzishwa chini ya mwavuli wa mradi wa “Young Reader Development” unaohusu matumizi ya magazeti kama vyombo vya kufundishia katika kiwango cha shule za msingi na upili. Mpango huo unaotekelezwa na kampuni ya NMG pia unalenga kuimarisha uhamasisho kuhusu uraia mwema miongoni mwa watoto kupitia usomaji magazeti. Mwalimu Mkuu wa shule ya Msingi ya Mtondia, Bi Fundi Mwalukumbi alisema shule yake ina wanafunzi wengi na akahimiza kuwa iwe ikitengewa idadi kubwa ya magazeti mpango wa NIE utakaporejelewa. Kwa upande wake, Mwalimu Mkuu wa Shule ya Msingi ya Bofa, Bw Zepplin Mwanyae alisema wamefaidi pakubwa kutokana na uwasilishaji wa magazeti katika shule hiyo. “Shule yetu imeongeza alama zaidi alama zake za wastani katika mitihani ya kitaifa ya Darasa la Nane (KCPE) kutokana na mitihani ya majaribio ambayo imekuwa ikichapishwa katika gazeti la ‘Taifa Leo’. Tunahimiza kuwa mpango huu muhimu uendelezwe kwa manufaa ya watoto wetu na jamii kwa ujumla,” Bw Mwanyae akasema. Mhariri Mkuu wa “Taifa Leo”, Bw Peter Ngare alisema azma kuu ya mradi wa NIE ni kuchochea desturi ya usomaji miongoni mwa wanafunzi wa shule za msingi na upili kote nchini, pamoja na kusaidia kuwaandaa kwa ajili ya kupita mitihani. ‘Usomaji huchangia sana katika ustawi wa jamii yoyote ile, ndiposa kama NMG tuna mchango wa kuhimiza watoto wetu kupenda kusoma na kuendelea hata baada ya kumaliza shule,’ akasema Bw Ngare. Alisema NMG itaendelea kuwekeza katika mradi huo kama sehemu ya mchango wake kwa jamii.Kwa upande wake, Meneja wa Mauzo na Uhusiano Mwema wa NMG, Bw Clifford Machoka naye alieleza kuridhishwa na ushirikiano ambao umekuwepo kati ya NMG na Mombasa Cement, ambao umesaidia katika kuhakikisha magazeti yanafikia shule nyingi eneo la Pwani. ‘Mombasa Cement imetambulika kote Pwani kwa kusaidia katika kuinua jamii kupitia miradi kama vile maji, chakula, ujenzi wa shule na mazingira. Tangu tuanze kushirikiana nao tumefanikiwa kufikia shule nyingi kwa magazeti, na matokeo yake yamejidhidhirisha kwa kuimarisha ubora wa masomo katika shule zinazofadhiliwa,’ akaeleza Bw Machoka. Afisa wa Mauzo anayehusika na mradi wa ‘Taifa Leo’, Bw Nuhu Bakari alisema kuwa kupitia mpango huo, wameweza kukuza talanta, kuwapa wanafunzi motisha ya kudurusu, kuimarisha uwezo wao wa kuandika kupitia mashindano ya uandishi wa insha kwa zaidi ya miaka mitano. “Kando na nyanja ya elimu, mpango wa NIE pia unaimarisha uwezo wa watoto kuandika, kusoma na kutumia lugha za Kiswahili na Kiingereza.Tunahudumia kaunti zote 47 kupitia magazeti ya ‘Taifa Leo’ na mpango wetu wa kuimarisha uwezo wa wanafunzi kusoma kwa sauti na hadharani,’ akaongeza Bw Bakari. WANDERI KAMAU: Raila ni mdau wa kipekee katika historia ya Kenya WAKATI mfumo wa kisasa wa siasa ulipoanza katika ukanda wa Mashariki ya Kati karibu karne 15 zilizopita, sifa kuu ambayo ilimtambulisha mwanasiasa kama thawabu kwa falme ama jamii yake ni uzalendo. Uzalendo ulikuwa sifa muhimu miongoni mwa wafalme na viongozi wa kijeshi, kwani ilimaanisha walikuwa tayari kujitoa kafara kwa manufaa na ustawi wa nchi zao. Ni sifa hiyo iliyoziwezesha baadhi ya tawala maarufu kama falme za Ottoman, Persia, Saudia kati ya nyingine kuchipuka, huku nyingine zikidumu hadi leo. Uwepo wa falme kama wa Saudia hadi sasa unatokana na msingi wa uzalendo ambao uliwekwa na waanzilishi wake katika karne nyingi zilizopita. Ingawa msingi huo ulisambaa na kukita mizizi katika maeneo kama bara Uropa, Scandinavia na Amerika, ulichelewa kufika barani Afrika, kwani jamii nyingi ziligawanyika kwa misingi ya mipaka ziliyoweka. Baada ya mataifa mengi ya Afrika kujipa uhuru wayo katika miaka ya sitini, kuliibuka viongozi madikteta ambao kinyume na walivyokuwa watawala wa falme za zamani, waligeuka waporaji, wasaliti na wakorofi. Hata hivyo, kuna viongozi wachache waliobaki na kuonyesha uzalendo mkubwa kwa nchi zao licha ya masaibu, mahangaiko, dhuluma na mateso ya kisiasa waliyopitia. Zaidi ya hayo, wameandika makumi ya vitabu kuelezea safari zao kisiasa kwa kina kuhusu yale waliyopitia. Hilo likimaanisha kuwa si wasiri wala wabinafsi, bali ni wakarimu kujenga historia za mataifa yao kwa kutofariki wakishikilia matukio hayo ya kihistoria. Miongoni mwao ni kiongozi wa ODM, Bw Raila Odinga.Ingawa kuna wanasiasa wengi ambao wameandika tawasifu na wasifu zao kurejelea maisha yao ya kisiasa, hakuna aliyeelezea kwa kina kama Bw Odinga. Mbali na vitabu hivyo viwili, harakati za Bw Odinga katika siasa za ukombozi katika miaka ya themanini na tisini zimerejelewa na mamia ya wasomi wa historia kote ulimwenguni. Baba yake Bw Odinga, Jaramogi Oginga Odinga, pengine ndiye aliyekuwa mwanasiasa wa kwanza kuandika tawasifu yake Not Yet Uhuru katika miaka ya sitini. Ingawa makala haya hayalengi kumpigia debe Bw Odinga kwa namna yoyote ile, ukweli ni kuwa yeye ni mwanasiasa wa pekee ambaye safari yake kisiasa imenakiliwa kwa njia za kiusomi inayoweza kuvifaidi vizazi vijavyo. Baadhi ya wanasiasa wameandika tawasifu moja moja japo hilo halitoshi.Mafanikio ya Bw Odinga yanapaswa kuwafungua macho wanasiasa kama Rais Mstaafu Mwai Kibaki, Rais Uhuru Kenyatta, Naibu Rais William Ruto kati ya wengine kuwa wana deni kubwa kwa nchi kueleza undani wa safari zao kisiasa.Ndivyo watajenga kumbukumbu itakayokumbukwa daima. Askofu ataka serikali ichanje Wakenya wote ASKOFU wa Kanisa Katoliki anayesimamia dayosisi ya Eldoret, Dominic Kimengich, ameitaka serikali kutafuta dozi zaidi za chanjo ya kukabiliana na virusi vya corona. Akiwahutubia waandishi wa habari mjini Eldoret baada ya kuongoza ibada ya Pasaka, Askofu Kimengich alihimiza serikali ishughulikie changamoto ya ukosefu wa chanjo hiyo haraka. Askofu Kimengich alisema kuna haja ya serikali kushirikiana na wadau wote kuhakikisha kwamba Wakenya wote wamepewa chanjo dhidi ya virusi hivyo. ‘Ninasihi serikali ihakikishe kuna chanjo ya kutosha kukidhi matarajio ya Wakenya wengi ambao wanasubiri kupewa chanjo. Wakenya wote bila kujali matabaka yao katika jamii wana haki ya kupata kinga hiyo,” akasema Askofu Kimengich. Askofu huyo alielezea matumaini yake kwa serikali kutafuta chanjo zaidi kupatiwa Wakenya ambao wako tayari kuchanjwa.Awali, Waziri wa Afya, Mutahi Kagwe alisema serikali imepanga kuchanja Wakenya milioni 1.25 kati ya Februari na Juni, wakiwalenga zaidi wafanyikazi wa huduma za afya, polisi na walimu. Awamu ya pili kulingana na Bw Kagwe inatarajiwa kuanza Julai 2021 hadi Juni 2022, wakati ambapo Wakenya milioni 9.7 zaidi watapokea chanjo hiyo. Askofu Kimengich alimsifu Rais Uhuru Kenyatta kwa kuzifunga kaunti tano katika vita dhidi ya virusi hivyo.Kasisi huyo alitoa wito kwa Wakenya kuzingatia hatua zote zilizowekwa na serikali katika vita dhidi ya msambao wa virusi vya corona. Alisema idadi ya Wakenya walioambukizwa virusi hivyo imeendelea kuongezeka, na hivyo uamuzi wa Rais Kenyatta wa kuzifunga kaunti hizo tano unafaa. ‘Covid-19 inaendelea kuihujumu nchi yetu, kwa sasa kuna Wakenya wengi ambao wameambukizwa virusi hivi. Ulikuwa uamuzi wa busara kwa rais kuzifunga kaunti zilizoathiriwa kufuatia ushauri kutoka kwa wataalam,”alisema Askofu Kimengich. Hakuna kulipa zaidi kuegesha magari jijini MAHAKAMA kuu Jumatano ilisitisha hatua ya kaunti ya Nairobi kuongeza ada ya kuegesha magari ya kibinafsi na matatu hadi kesi iliyoshtakiwa na shirika la kitaifa la watumizi wa bidhaa (Cofek) itakaposikizwa na kuamuliwa. Jaji Antony Mrima alizima hatua ya kaunti ya Nairobi kuongeza ada ya kuegesha magari ya kibinafsi kutoka Sh200 hadi Sh400. Wenye magari ya matatu walitakiwa walipe ada mpya kati ya Sh8,500 na Sh10,000 kulingana na idadi ya abiria. Mwaka uliopita kaunti ya Nairobi ilichapisha katika Gazeti rasmi la Serikali kwamba itaongeza ada ya kuegesha magari ya kibinafsi na matatu. Shirika la Cofek na chama wenye matatu kiliishtaki kaunti na Jaji Aaron Makau akasitishe kutekelezwa kwa ada hizo zilizochapishwa katika Gazeti hilo hadi kesi iliyoshtakiwe isikizwe na kuamuliwa. Baada ya kuzuka kwa ugonjwa wa Covid-19 kesi haikuendelea kwa vile huduma za mahakama zilivurugwa. Bw Kurauka anayewakilisha Cofek alisema nyongeza hiyo ililenga kuwakandamiza wakazi wa Nairobi aliosema pia wameathiriwa na makali ya ugonjwa wa Covid-19. Bw Kurauka anayewakilisha Cofek aliomba agizo iliyotolewa mwaka jana ikipiga breki hatua ya kuongeza ada hizo iendelee kutumika kwa vile wakazi wote wa jijini Nairobi wameathirika kiuchumi kutokana na ugonjwa wa Covid-19. “Athari za ugonjwa wa Covid-19 zimeathiri pakubwa huduma zote za kiuchumi kwa watu binafsi na wenye magari ya matatu,” Bw Kurauka alimweleza Jaji Mrima wakati kesi hiyo ilipotajwa kwa maagizo zaidi. Bw Kurauka alisema wakazi wa jijini Nairobi wameathiriwa pakubwa huku wengi wao hata wakipoteza kazi zao. Wakili huyo alimsihi Jaji Mrima apige breki hatua hii ya kaunti ya Nairobi ya kuongeza ada hiyo ya kuegesha magari ya kibinafsi na pia matatu. Jaji huyo alielezwa tangu ugonjwa wa Corona ulipuke ,magari yote ya matatu yaliagizwa yapunguze idadi ya abiria inayowabeba. “Mapato ya wenye magari ya matatu yalipungua kabisa kwa vile idadi ya abiria ilipunguzwa kwa nusu,” Jaji Mrima alifahamishwa. Mahakama ilielezewa na Bw Kurauka wenye magari “waliamriwa wafuate sheria za Wizara ya Afya na mwongozo uliotolewa na Shirika la Afya Ulimwenguni (WHO) za kukinga abiria,” Bw Kurauka alieleza mahakama. Alikabiliwa na shtaka kwamba kati ya Septemba 2014 na Desemba 30 2016 akiwa na nia ya kulaghai alipokea kitita cha Sh36m kutoka kwa Bw Molu Halkano akidai alikuwa na uwezo wa kumuuzia shamba katika mtaa wa kifahari wa Karen kaunti ya Nairobi. Suluhu azima nyongeza ya ushuru, Wakenya wazidi kuumia RAIS wa Tanzania, Samia Suluhu Hassan, ameionya Mamlaka ya Ushuru (TRA), dhidi ya kupandisha ushuru.Rais Suluhu alisema mtindo huo ni wa kunyanyasa wafanyabiashara na raia, na badala yake akataka TRA itafute mbinu nyingine za kuongeza mapato ya nchi. “Mmepatiwa kiwango cha TSh2 trilioni kwa mwezi. Nendeni mkapanue mbinu za kukusanya ushuru na kupata walipa ushuru wapya,” akasema rais.Uamuzi huo ni kinyume cha hapa Kenya ambapo ushuru wa kila aina umekuwa ukipandishwa kila uchao, hali ambayo imeongeza gharama ya maisha na kuporomosha biashara nyingi. Rais huyo alikuwa akizungumza kwenye hafla ya kuapishwa kwa katibu mpya wa Utumishi wa Umma, mawaziri na manaibu wao katika Ikulu ya Dodoma .Kulingana na rais huyo, mtindo wa sasa unaua biashara badala ya kuimarisha mazingira ya kufanya biashara.“Mnatumia nguvu nyingi wakati wa kukusanya ushuru, sasa wale mnatoza ushuru mkubwa, mnatwaa vifaa vyao vya kazi, kufunga akaunti zao za benki, kwa sababu sheria inawaruhu kufanya hivyo, mnapofanya hivyo, wafanyabiashara wengi huamua kufunga biashara zao na kuhamia nchi nyingine,” alisema rais huyo. Aliongeza: “Hii inapunguza idadi ya walipa ushuru. Kwa hivyo, ninawahimiza muende na kupanua ukusanyaji wa ushuru mkishughulikia masuala yanayofanya watu kutolipa ushuru.Alionya mawaziri dhidi ya kuketi na kutulia akisema Watanzania wanataka huduma na wanafaa kuwa nyanjani wakiwahudumia. Awali, Makamu wa Rais Dkt Phillip Mpango ambaye pia alihutubu alisema bado kuna kazi nyingi ya kufanya katika ukusanyaji wa mapato na matumizi ya pesa za umma hasa katika serikali za wilaya, inayosimamia na Ummy Mwalimu. Rais Samia ambaye alimrithi hayati John Magufuli wiki mbili zilizopita aliambia wanasiasa wanaomezea mate kiti hicho kusubiri. Alisema ni mapema kwa yeyote kutamani kuwa rais 2025 na akaonya kwamba atakuwa akiwatazama kwa makini. Rais hakutaja yeyote lakini aliashiria kwamba anafahamu kuna wanaoendeleza kampeni za mapema. “Tafadhali zikomesheni,” alisema wakati wa kuapishwa kwa mawaziri wapya alioteua Jumatano akijipanga kuhudumu kama rais wa kwanza mwanamke wa Tanzania. Samia alikuwa makamu wa Magufuli kuanzia Novemba 2015 na aliapishwa rais baada ya mkubwa wake kufariki Machi 17, 2021.Kulingana na katiba, Rais Samia atamaliza kipindi kilichobakia cha zaidi ya miaka minne na ataweza kugombea kwa kipindi kingine cha miaka mitano kwenye uchaguzi mkuu wa 2025. Haikubainika mara moja kwa nini Rais Samia alitoa onyo hilo moja kwa moja kwenye runinga.“Ninajua kwamba kwenye kipindi cha pili cha urais Tanzania na pengine kwingine, wanasiasa wanang’ang’ania urithi lakini ninawaonya dhidi ya kampeni za mapema za uchaguzi wa 2025.” Nani huyo kawanyonga? MIILI ya watatu kati ya wanaume wanne waliotoweka mjini Kitengela, Kaunti ya Kajiado mnamo Aprili 19, ilipatikana jana imetupwa katika Kaunti za Murang’a na Kiambu. Maiti zilizopatikana kwenye mto katika eneo la Kiharu, Kaunti ya Murang’a ni za Elijah Obuong na Jack Anyago. Nao mwili wa Benjamin Imbai ulipatikana eneo la Gatundu Kaskazini katika Kaunti ya Kiambu. Hatima ya mtu wa nne, Brian Oduor haikuwa imejulikana kufikia jana jioni. Mwili wa Jack ulipatikana jana ukiwa kwenye gunia chini ya daraja katika Mto Mathioya kwenye barabara ya Murang’a-Iyego-Kangema, yapata mita 50 kutoka ulikopatikana ule wa Elijah mnamo Aprili 20 katika Mto Mukangai. Hapo jana, familia ya Elijah ilitambua mwili wa mwenda zake katika mochari ya hospitali ya Murang’a. Polisi katika kituo cha Murang’a walisema mnamo Aprili 20 walipata habari kutoka kwa wachimbaji mchanga kuwa kulikuwa na mwili kwenye gunia ndani ya mto. Saa chache baada ya familia ya Elijah kutambua mwili wake katika mochari ya Murang’a, habari zilichipuka kuwa kulikuwa na mwili mwingine karibu na eneo ulikopatikana ule wa Elijah. Mwandishi wa habari hizi aliweza kuutambua mwili huo ni wa Jack kutokana na picha ambazo alikuwa amepewa na familia yake awali. Mwili huo ulikuwa umetupwa katika Mto Mathioya, ambao uko mita chache kutoka Mto Mukangai. Wachimbaji mchanga ndio walipata mwili huo na kupiga ripoti kwa chifu wa eneo hilo, ambaye aliwaomba wautoe majini. Wakazi walisema wamekuwa wakipata miili katika mto huo, ambapo kwa mwaka mmoja uliopita wamepata maiti tano. Mwili huo ulikuwa umewekwa kwenye gunia, na bado ulikuwa na nguo lakini bila viatu. Mikono yake ilikuwa imekatwa kabisa kiganjani. Ulipelekwa katika mochari ya Kaunti ya Murang’a.? Katika Kaunti ya Kiambu, familia ya Benjamin jana ilitambua mwili wake katika mochari ya General Kago mjini Thika. Kulingana na rekodi, mwili huo ulipelekwa katika mochari hiyo Aprili 20 na polisi kutoka kituo cha Kiamwangi, katika eneobunge la Gatundu Kaskazini baada ya kupatikana katika Msitu wa Kieni, karibu na kituo cha biashara cha Gakoe. Polisi walisema mwili huo haukuwa na nguo wala viatu na alikuwa na jereha mikononi lenye ishara kwamba alikuwa amefungwa pingu kabla ya kuuawa. Waliongeza pia ulikuwa na majeraha shingoni na ilionekana kama alinyongwa kwa kamba ama mikono. Wanaume hao walitoweka Aprili 19 mwaka huu mjini Kitengela, Kaunti ya Kajiado muda mfupi baada ya kula nyama choma na kunywa vileo katika baa moja maarufu. Gari jeupe aina ya Toyota Mark X lililokuwa likitumiwa na wanne hao lilipatikana umbali wa mita 500 kutoka klabu hicho. Duru za polisi zilikuwa zimesema kuwa wanne hao walikuwa wanamulikwa na polisi kwa madai ya kuwa wanachama wa genge la watu saba waliodaiwa kuhusika katika wizi wa magari, ulaghai na utekaji nyara. Mtu ambaye alijitambulisha kama “Erico” aliripotiwa kuambia familia za wanaume hao mitandaoni kuwa walikuwa wameuawa na polisi. Taifa Leo iligundua kuwa wanne hao waliishi maisha ya kifahari. Hata hivyo familia zao zilikanusha walikuwa wahalifu. Rekodi za polisi zilionyesha kuwa Benjamin alikuwa amehusishwa kwenye kisa cha uhalifu mnamo Januari 11 mwaka jana, ambapo majambazi walivunja gari na kuiba Sh900,000 katika kituo cha kuuzia magari eneo la Ngong Road jijini Nairobi. Benjamin pia alikuwa na kesi katika Mahakama ya Mavoko, Kaunti ya Machakos. Elijah naye anaripotiwa kuishi maisha ya kifahari na alipenda magari makubwa makubwa. Familia yake ilisema maisha yake ya hadhi ya juu yalifadhiliwa na jamaa zake wanaofanya kazi ng’ambo. Duru ziliambia Taifa Leo kuwa majuzi Benjamin na Elijah waliachiliwa kwa njia ya kutatanisha katika kituo kimoja cha polisi jijini Nairobi baada ya kukamatwa kwa makossa ambayo hayakufichuliwa. Polisi walisema mapema wiki hii kwamba wanne hao walikuwa wakitafutwa na maafisa wa usalama kuhusiana na wizi wa magari. Mhudumu mmoja wa katika hospitali hiyo alisema kuwa tatizo kubwa ni ukosefu wa nafasi. “Hospitali hii ilikusudiwa ihudumie watu kutoka Laikipia Magharibi, lakini zaidi ya asilimia 60 ya wagonjwa wanatoka katika kaunti jirani za Baringo, Nyandarua na Subukia na Nakuru. Kwa kuwa hii ni hospitali ya umma hatuwezi kuwafukuza,” akasema mhudumu huyo. Gavana wa Laikipia, Nderitu Muriithi alisema ujenzi wa hospitali mpya umefikia hatua muhimu na tatizo la sasa la msongamano litapungua kwa asilimia kubwa. “Nimekuwa nikifuatilia ujenzi wa hospitali mpya ya Nyahururu ambayo itakuwa na vitanda 120 vya wagonjwa. Mwanakandarasi amenihakikishia kwamba ujenzi huo utakamilika kwa wakati na tatizo la sasa halitashuhudiwa tena,” akasema Bw Muriithi. Hata hivyo, baadhi ya madaktari wamekashifiwa kwa kuwataka wagonjwa watafute huduma katika kliniki za kibinafsi. Wiki jana, polisi wa Laikipia Magharibi walimnasa muuguzi akiwa na dawa zilizokuwa zimeibwa kutoka kituo cha afya cha Sosian katika kaunti hiyo. RAMADHAN: Kufunga Ramadhani si mateso bali zawadi kwa muumini ENYI mlioamini imefaradhishwa kufunga juu yenu kama walivyofaradhishiwa waliokuwepo kabla yenu ili muweze kupata uchaji Mungu. Ayah hii inampa mwanadamu zawadi kubwa sana atakapofunga Ramadhani. Saum ni kujizuia na kula na kunywa na pia kujizuia na matamanio ya nafsi yako. Ni kujizuia na mambo ambayo Mungu amekukukubalia katika miezi mingine ila kwa mwezi huu tu ikawa usiyafanye. Kwa kukubali mwito huu wa Mungu basi yeye amekuandalia zawadi kubwa sana siku ya kukutana naye. Anasema Mtume SAW), “Mwenye kufunga siku moja tu kwa ajili ya Mwenyeezi Mungu, Basi Mungu atamweka mbali sana na moto wa jehanamu kadri ya safari ya miaka sabini.” Madaktari wengi tena wakubwa ulimwenguni wamekubaliana ya kwamba mwenye kufunga Ramadhani basi huwa ni miongoni mwa njia za kusafisha mwili wake. Anapotoka katika funga ya Ramadhani basi mwili wake huwa umejengeka vizuri, umeyatoa magonjwa yote na umejirutubisha sawa sawa. Na hili pia amelithibitisha Mtume (SAW) aliposema, “Fungeni mtapata afya nzuri.” Kwa hivyo unavoketi njaa mchana kutwa na kasha ukafungua magharibi kwa tende na maji basi ni kirutubisho tosha kwa mwili wako. Hii ni zawadi. Vipi itakuwa ni mateso? Kama wewe umeshapangiwa mpaka na mlango utakayotumia kuingia peponi kwa ajili tu ya kufunga vipi tena useme ama mtu akwambie funga ya Ramadhani ni mateso? Jivunie na uifunge kwa raha tena kwa uthabiti wa hali ya juu. Kisha anasema tena Mtume mwenye kufunga Ramadhani kwa imani na kutegemea malipo kutoka kwa mwenyeezi Mungu, atasamehewa madhambi yake yote yaliotangulia. Ina maana inapokwisha Ramadhani wewe utakuwa msafi kama pamba. Mwisho kabisa yule ambaye atatoa zakatul Fitr katika mwisho wa kufunga zakat kama ile ambayo hutolewa kibaba cha chakula ambacho huliwa sana pale mtaani, inakuwa ni ya kuisafisha saum yake na kuifanya kufika kwa Mungu ikiwa haina madoa. Zakatul Fitr ni ya kuwawezesha wasiojiweza pia kufurahia Idd yao. Inakuwa ni siku ya furaha kwa kumaliza kufunga kisha inabakia furaha nyengine ya kukutana na Mola wako. Hiyo ndiyo raha ya funga ya Ramadhani. Asikwambie yeyote kwamba ni mateso. Ni raha na malipo yake ni makubwa zaidi. Onyo kuhusu mafuriko eneo la Ziwa Victoria WAKAZI wa maeneo yanayokumbwa na hatari ya mafuriko hasa Nyanza na Budalangi na pia eneo la Magharibi mwa Kenya wameshauriwa wahamie maeneo salama kufuatia mvua kubwa inayoendelea kunyesha maeneo hayo. Tayari familia kadhaa zimefurushwa makwao kaunti za Kisumu na Migori huku shirika la Msalaba Mwekundu Kenya na wataalamu wa hali ya hewa wakionya kuwa kuna hatari ya mafuriko kutokea kaunti za Homa Bay na Migori. Katika eneo la Nyando, Kaunti ya Kisumu, mafuriko yameathiri kata ndogo ya Ogenya na zaidi ya asilimia 75 ya wakazi wa Anyuro wamefurushwa makwao. Kabla ya mvua kuanza mwanzoni mwa mwaka huu, baadhi ya wakazi walikuwa wamerejea katika boma zao lakini wakalazimika kuhama tena wakati maji ya Ziwa Victoria yalianza kuongezeka. “Tunahofia kwamba hali inaweza kuwa mbaya zaidi kufuatia onyo la idara ya utabiri wa hali ya hewa kwamba mafuriko yanaweza kutokea Nyando na maeneo mengine ya nchi,” alisema Chifu wa Kanyagwal, Boniface Nyandeje. Naibu wa chifu wa Ombaka Kakola, Jacob Ong’udi pia alisema kwamba maafisa wa utawala eneo hilo wanahimiza watu kuhamia maeneo ya miinuko kuepuka kupoteza maisha ya watu, mifugo na mali. Haya yanajiri huku wakazi wengi wakiomba wafadhili, serikali ya kitaifa na serikali za kaunti kuwasaidia kwa chakula, malazi na makao. “Mashamba yetu yalifunikwa na maji na hatuna uwezo wa kujikimu,” alisema Judith Ochieng. Wakazi pia wanaomba misaada ya dawa wakisema visa vya maambukizi ya Malaria na magonjwa yanayosababishwa na maji chafu vimeongezeka. Katika eneo la Budalangi, kaunti ya Busia, afisa wa Idara ya utabiri wa hewa Benjamin Bahati alisema kwamba afisi yake imewaonya wakazi wa Bunyala wajitayarishe kuhamia maeneo ya miinuko. Wakristo wakosa mbwembwe za Pasaka corona ikiwafungia MAMILIONI ya Wakristo kote duniani jana walijiandaa kwa wikendi nyingine ya Pasaka chini ya masharti makali kufuatia ongezeko la visa vya msambao wa virusi vya corona. Kumeripotiwa ongezeko la maambukizi katika mataifa mbalimbali ulimwenguni huku shughuli za utoaji chanjo zikishika kasi haswa katika mataifa ya Uropa. Kupanda kwa idadi ya maambukizi kumechangaia mataifa kadhaa kuweka vikwazo zaidi kudhibiti hali hiyo, licha ya pingamizi kutoka kwa raia.Italia ilitangaza amri ya kutotoka nje kote nchini humo jana ikihofia ongezeko la maambukizi ya corona wakati wa Pasaka ambapo familia hukutana kusherehekea. Katika Vatican, makao makuu ya Kanisa Katoliki watu wachache walitizama wakati ambapo Papa Francis alikuwa akiongoza sherehe ya “Njia ya Msalaba” katika uwanja wa St Peter Square mbele ya Kanisa la St Peter’s Basilica ambapo hapakuwa na watu siku ya Ijumaa Njema. Masharti ya Covid-19 yalizuia waumini kukongamana kwa mwaka wa pili, mtawalia. Masharti mapya ya kuzuia maambukizi ya corona pia yaliwekwa nchini Ufaransa, huku serikali ikijizatiti kupambana na ongezeko la visa vya maambukizi ambalo limechangia hospitali kulemewa jijini Paris. Masharti kama hayo tayari yalikuwa yamewekwa katika mataifa mengine ya Uropa kama vile Ubelgiji na Ujerumani. Chansela Angela Merkel wa Ujerumani alitoa wito kwa raia kukoma kufanya mikutano na sherehe mbalimbali msimu huu wa Pasaka. “Madaktari na wauguzi wanafanya kila wawezalo kuwahudumia wagonjwa wa Covid-19,” Merkel akasema Ijumaa, akionya kuwa hospitali zinaendelea kujaa wagonjwa wenye umri wa chini. “Hatufai kuwatelekeza lakini tuwasaidie kwa kuchukua hatua zinazohitajika. Hii ina maana kuwa tuadhimishe Pasaka kwa utulivu; tupunguze mtagusano wa watu,” kiongozi huyo akasema.Nchini Canada marufuku kama hizo ziliwekwa kabla ya Pasaka katika mikoa ya Ontario na Quebec ambayo ndiyo yenye idadi kubwa ya watu nchini humo. Lakini dalili za kurejelewa kwa hali ya kawaida zilionekana Mji wa Kale wa Jerusalem, Israel ambako marufuku ya Covid-19 ilivuruga Pasaka mwaka jana.Mwaka huu makundi ya watu wachache yalionekana huku vituo kadhaa vikifunguliwa. Hii inatokana na ufanisi ambao umeandikishwa na Israeli katika utoaji chanjo ya Covid-19.“Mwaka jana, mambo yalikuwa magumu. Tulihisi kana kwamba jiji lilifungwa,” akasema Lina Sleibi, Mpalestina mmoja Mkristo ambaye huimba kwenye ibada za kanisa katika mji wa Bethlehem ulioko West Bank. “Sasa tunahisi kwamba umepata uhai mpya,” akasema.Janga la Covid-19 limeua zaidi ya watu 2.8 milioni duniani kufikia jana, idadi ambayo inaendelea kuongezeka. Chanjo ya AstraZeneca yaua watu saba WATU saba kati ya 30 walioathirika na kuganda kwa damu baada ya kupewa chanjo ya AstraZeneca walifariki, halmashauri ya matibabu nchini Uingereza imefichua. Ufichuzi huo unajiri wakati ambapo mataifa kadha ya Uingereza yamesitisha shughuli za utoaji wa chanjo aina ya AstraZeneca kuhusiana na madhara ya kuganda kwa damu miongoni mwa baadhi ya watu waliochanjwa. “Kati ya visa 30 vilivyoripotiwa vya watu kuganda damu kufikia Machi 24, inasikitisha kuwa saba wamefariki,” ikasema halmashauri ya Kusimamia Dawa na Bidhaa za Kimatibabu nchini Uingereza. Mnamo Ijumaa, taifa la Uholanzi lilisitisha utoaji chanjo ya AstraZeneca kwa watu wenye umri wa chini ya miaka 60 baada ya visa vya wanawake watano kuathiriwa na mgando wa damu kuripotiwa. Baadaye mmoja wa wanawake hao alifariki. Ujerumani ulichukua hatua sawa na hiyo mapema wiki hii.Shirika la Dawa Barani Uropa (EMA) ambalo sawa na Shirika la Afya Ulimwenguni (WHO), lilishikilia kuwa chanjo ya AstraZeneca ni salama, linatarajiwa kutoa taarifa nyingine kuhusu suala hilo mnamo Aprili 7. Wakristo wakosa mbwembwe za Pasaka corona ikiwafungia MAMILIONI ya Wakristo kote duniani jana walijiandaa kwa wikendi nyingine ya Pasaka chini ya masharti makali kufuatia ongezeko la visa vya msambao wa virusi vya corona. Kumeripotiwa ongezeko la maambukizi katika mataifa mbalimbali ulimwenguni huku shughuli za utoaji chanjo zikishika kasi haswa katika mataifa ya Uropa. Kupanda kwa idadi ya maambukizi kumechangaia mataifa kadhaa kuweka vikwazo zaidi kudhibiti hali hiyo, licha ya pingamizi kutoka kwa raia.Italia ilitangaza amri ya kutotoka nje kote nchini humo jana ikihofia ongezeko la maambukizi ya corona wakati wa Pasaka ambapo familia hukutana kusherehekea. Katika Vatican, makao makuu ya Kanisa Katoliki watu wachache walitizama wakati ambapo Papa Francis alikuwa akiongoza sherehe ya “Njia ya Msalaba” katika uwanja wa St Peter Square mbele ya Kanisa la St Peter’s Basilica ambapo hapakuwa na watu siku ya Ijumaa Njema. Masharti ya Covid-19 yalizuia waumini kukongamana kwa mwaka wa pili, mtawalia. Masharti mapya ya kuzuia maambukizi ya corona pia yaliwekwa nchini Ufaransa, huku serikali ikijizatiti kupambana na ongezeko la visa vya maambukizi ambalo limechangia hospitali kulemewa jijini Paris. Masharti kama hayo tayari yalikuwa yamewekwa katika mataifa mengine ya Uropa kama vile Ubelgiji na Ujerumani. Chansela Angela Merkel wa Ujerumani alitoa wito kwa raia kukoma kufanya mikutano na sherehe mbalimbali msimu huu wa Pasaka. “Madaktari na wauguzi wanafanya kila wawezalo kuwahudumia wagonjwa wa Covid-19,” Merkel akasema Ijumaa, akionya kuwa hospitali zinaendelea kujaa wagonjwa wenye umri wa chini. “Hatufai kuwatelekeza lakini tuwasaidie kwa kuchukua hatua zinazohitajika. Hii ina maana kuwa tuadhimishe Pasaka kwa utulivu; tupunguze mtagusano wa watu,” kiongozi huyo akasema.Nchini Canada marufuku kama hizo ziliwekwa kabla ya Pasaka katika mikoa ya Ontario na Quebec ambayo ndiyo yenye idadi kubwa ya watu nchini humo. Lakini dalili za kurejelewa kwa hali ya kawaida zilionekana Mji wa Kale wa Jerusalem, Israel ambako marufuku ya Covid-19 ilivuruga Pasaka mwaka jana.Mwaka huu makundi ya watu wachache yalionekana huku vituo kadhaa vikifunguliwa. Hii inatokana na ufanisi ambao umeandikishwa na Israeli katika utoaji chanjo ya Covid-19.“Mwaka jana, mambo yalikuwa magumu. Tulihisi kana kwamba jiji lilifungwa,” akasema Lina Sleibi, Mpalestina mmoja Mkristo ambaye huimba kwenye ibada za kanisa katika mji wa Bethlehem ulioko West Bank. “Sasa tunahisi kwamba umepata uhai mpya,” akasema.Janga la Covid-19 limeua zaidi ya watu 2.8 milioni duniani kufikia jana, idadi ambayo inaendelea kuongezeka. Mkurugenzi wa Mapato Kase Daido, hata hivyo alieleza kuwa kodi zinazotozwa katika Kaunti ya Tana River ni bora zaidi ya ada zinazotozwa katika kaunti nyinginezo. Kulingana na Bw Daido, Kaunti ya Tana River imekuwa ikikusanya kiwango cha chini cha ushuru kuliko inavyostahili hivyo basi, pana haja ya kubadilisha hali hiyo. Alisema wafanyabiashara wanapaswa kulaumiwa kwa masaibu yao kwa sababu hawakujitokeza katika warsha za kushirikisha umma walizoalikwa. “Mabadiliko ya utamaduni daima hukumbwa na upinzani lakini watu watazoea baada ya muda, tunachofanya ni kwa maslahi ya kila mmoja kwa jumla,” alisema. Mkurugenzi huyo vilevile aliwahimiza wafanyabiashara kutathmini tena soko katika kaunti hiyo kabla ya kuhama. Bi Janet Musyimi, ambaye amekuwa muuzaji nguo mjini Hola kwa miaka saba iliyopita, alieleza Taifa Leo kuwa, kuongezwa ghafla kwa ada za leseni hakuambatani na mapato yake ndiposa anahitaji kutafuta mazingira bora kwa bidhaa zake. Alikabiliwa na shtaka kwamba kati ya Septemba 2014 na Desemba 30 2016 akiwa na nia ya kulaghai alipokea kitita cha Sh36m kutoka kwa Bw Molu Halkano akidai alikuwa na uwezo wa kumuuzia shamba katika mtaa wa kifahari wa Karen kaunti ya Nairobi. NMS ilibuniwa mnamo Machi, mwaka jana kusimamia baadhi ya majukumu ya serikali ya Kaunti ya Nairobi. Majukumu yaliyotengewa NMS ni afya, uchukuzi, miundomsingi, mipango ya kaunti na huduma za maendeleo. “Wakurugenzi waliohamishwa, kushushwa vyeo au kukaripiwa wanadaiwa kutumia nyadhifa zao kuajiri na kutoa kandarasi kwa jamaa au rafiki zao,” akasema afisa ambaye aliomba jina lake libanwe kwa kuhofia kusutwa. Mkurugenzi wa Kuajiri Wafanyakazi wa NMS Dominic Gicheru, Alhamisi iliyopita, alitakiwa kukabidhi afisi yake kwa afisa anayejulikana kama Bw Kibet baada ya kuhamishiwa idara tofauti nje ya NMS. Duru za kuaminika ziliambia Taifa Leo kuwa maafisa walioangukiwa na shoka pia wanadaiwa kushirikiana na wafanyabiashara walaghai ambao Rais Uhuru Kenyatta aliagiza waepukwe. Idara ya kusimamia uzoaji taka ndiyo inadaiwa kusheheni idadi kubwa ya walaghai ambao wamekuwa wakipewa kandarasi za kukusanya takataka katika mitaa mbalimbali jijini. “Ni ukweli kuna mabadiliko ambayo yamefanyika. Hii ni kwa sababu baadhi ya walioathiriwa wamekuwa wanahujumu Mkurugenzi Mkuu (Meja Jenerali Badi) kwa kuwapa wafanyabiashara walaghai kandarasi ya kukusanya takataka,” akasema afisa huyo. Baadaye tulifahamishwa kuwa Badi ni mgonjwa na hiyo ndiyo sababu hakuwepo wakati Rais Kenyatta alipokuwa akizunguka na kiongozi wa ODM Raila Odinga wakikagua miradi jijini Nairobi wiki iliyopita. Mkuu wa mawasiliano wa NMS Tony M’Barine alisema kuwa hakuna barua rasmi ambayo imetolewa kuthibitisha mabadiliko hayo. Bw M’Barine pia alisema kuwa hakuna ripoti ambayo imetolewa na Mkaguzi wa Hesabu za Serikali kuthibitisha kuwa kumekuwa na ubadhirifu wa fedha ndani ya NMS. Ripoti ya Mkaguzi wa Hesabu za Serikali iliyotolewa Februari, mwaka huu, ilionyesha kuwa kulikuwa na ufujaji wa sehemu ya Sh294 milioni zilizotolewa kwa NMS kukabiliana na virusi vya corona mnamo Juni, mwaka jana. Miongoni mwa dosari zilizogunduliwa ni kushindwa kutumia Sh64 milioni kwa ajili ya vibanda vya kutenga waathiriwa wa corona, kutolewa kwa Sh32 milioni kutoka akaunti ya KCB kiholela na kutumia Sh120 milioni kulipa marupurupu wahudumu wa afya bila kuwa na bajeti. Maelfu kuenda Uingereza kabla ya marufuku kuanza SHIRIKA la Ndege la Kenya (KQ) limeongeza idadi ya ndege zitakazohudumia idadi kubwa ya watu wanaotaka kwenda Uingereza kabla ya marufuku ya kuzuia abiria kutoka Kenya kuanza kutekelezwa Ijumaa, wiki hii. Kampuni ya KQ ilitoa tangazo hilo saa chache baada ya Kenya kulipiza kisasi kwa kutangaza kuwa kuanzia Ijumaa, Aprili 9, abiria wote wanaowasili humu nchini kutoka Uingereza watawekwa karantini kwa siku 14. Serikali, kupitia taarifa yake iliyotolewa na wizara ya Mashauri ya Kigeni, ilisema kuwa wasafiri kutoka Uingereza watajilipia gharama ya kuwekwa karantini. Serikali ilikerwa na hatua ya Uingereza kuingiza Kenya kwenye orodha ya mataifa yaliyo na maambukizi tele ya virusi vya corona licha ya juhudi ambazo zimekuwa zikifanywa kukabiliana na maradhi hayo. “Kenya imeweka juhudi na bidii nyingi katika kukabiliana na janga la virusi vya corona. Kenya imepongezwa na Shirika la Afya Duniani (WHO) kutokana na juhudi zetu kupambana na virusi vya corona,” ikasema taarifa ya wizara ya Mashauri ya Kigeni. Uingereza ilipiga marufuku wasafiri kutoka Kenya kuingia katika nchi hiyo ya Ulaya baada ya idadi kubwa ya abiria kupatikana na aina ya virusi vya corona ya B.1.351, vilivyogunduliwa kwa mara ya kwanza nchini Afrika Kusini. Kulingana na Uingereza, asilimia 70 ya abiria kutoka Kenya wanaopatikana na virusi vya corona wana aina ya B.1.351. Marufuku hiyo ni pigo kwa Kenya kwani wasafiri wengi wamekuwa wakipitia Nairobi kuelekea Uingereza baada ya Afrika Kusini, Ethiopia, Qatar na Miliki za Uarabuni (UAE) kuingizwa kwenye orodha hiyo nyekundu mwaka jana. Nchi nyingine za Afrika Mashariki zilizoko kwenye ‘orodha nyekundu’ ya Uingereza ni Tanzania, Burundi na Rwanda. Shirika la KQ jana lilisema kuwa limeongeza ndege mbili ili kuhudumia idadi kubwa ya abiria wanaotaka kuelekea Uingereza kabla ya marufuku kuanza kutekelezwa Aprili 9. “Watu waliokuwa wamelipia tiketi za kutaka kwenda Uingereza baada ya Aprili 9, watarejeshewa fedha zao au watazitumia baada ya marufuku hiyo kuondolewa,” ikasema KQ. Pasaka ya hasara kwa wamiliki hoteli Pwani SEKTA ya utalii ukanda wa Pwani imepata pigo jingine wakati ambapo wenye hoteli sasa wanakimbilia kuzifunga hoteli zao kwa kushindwa kustahimili masharti makali yaliyowekwa na serikali kudhibiti janga la corona. Juma lililopita, Rais Uhuru Kenyatta alitangaza marufuku ya kuingia na kutoka kwenye kaunti tano, ikiwemo Nairobi, Kiambu, Machakos, Kajiado na Nakuru. Cha kusikitisha ni kwamba kaunti hizo tano zilizofungwa ndizo zinazotoa watalii wengi wa ndani kwa ndani na wale wa kimataifa wanaozuru Pwani ya Kenya kujivinjari kila mara. Uchunguzi uliofanywa na Taifa Leo mwishoni mwa juma, ambapo watalii wengi walitarajiwa kufurika kwenye sehemu mbalimbali za burudani na hoteli kuadhimisha Pasaka ulibaini kuwa hoteli nyingi zilibaki ukiwa. Baadhi ya wenye mahoteli waliozungumza na Taifa Leo walisema wameafikia kufunga hoteli zao na kuwatuma wafanyakazi wao nyumbani hadi pale hali shwari itakaporejelewa nchini. Wamiliki wa hoteli za kifahari eneo la Lamu, ikiwemo Majlis na Peponi kwenye eneo la Shella na Lamu House, Lamu Palace na Sunsail zilizoko kisiwa cha Lamu, walikiri kupokea asilimia zaidi ya 90 ya maombi ya wageni kukatiza safari zao kufuatia marufuku ya kutotoka au kuingia kwenye kaunti tano zilizotajwa. Mmiliki wa hoteli ya kifahari ya Peponi eneo la Shella, kisiwani Lamu, Bi Carol Korschen alisema wameafikia kuifunga hoteli hiyo na kuwatuma nyumbani wafanyakazi wake 125 hadi pale mahangaiko ya Covid-19 yatakapokoma. Kwa mujibu wa Bi Korschen, hoteli ya Peponi iko na vyumba 28 lakini kufikia Ijumaa, Jumamosi na Jumapili ambapo Pasaka ilikuwa ikiadhimishwa, ni wageni 9 pekee waliokuwa wamekodi vyumba hotelini humo. “Usimamizi wa hoteli hii umepanga kuifunga hoteli kufikia Aprili 6 mwaka huu. Hii ni kutokana na uhaba wa wageni wanaozuru hotelini kwa sasa. Fedha za kukimu mahitaji ya hoteli, ikiwemo kulipa wafanyakazi hakuna. Biashara imedidimia. Tutafunga hoteli ili kuwapa nafasi wafanyakazi wangu 125 kwenda nyumbani kukutana na familia zao na kuepuka kuambukizwa corona. Tutafungua hoteli wakati ambapo mafuruku nyingi za corona zitakuwa zimeondolewa nchini,” akasema Bi Korschen. Katika hoteli ya kifahari ya Majlis ambayo pia iko eneo la Shella, mmoja wa maafisa wanaosimamia hoteli hiyo na ambaye hakutaka jina lake litajwe alisema kufikia Jumapili, ni chumba kimoja pekee kati ya vyumba 40 vilivyoko hotelini humo ambacho kilikuwa kimekodishwa. Afisa huyo msimamizi alisema kutokana na uhaba wa watalii na wageni wanozuru hotelini humo, usimamizi wa hoteli uliafikia kupunguza idadi ya wafanyakazi kwa asilimia 35. “Tuko na zaidi ya wafanyakazi 100 hotelini hapa. Watalii na wageni hawazuru tena Lamu kutokana na marufuku ya kuingia na kutoka kaunti tano za Kenya. Tayari tumepunguza idadi ya wafanyakazi. Isitoshe, hata wale waliobaki pia tumewapunguzia mishahara ili kuwezesha hoteli yetu kuendelea,” akasema afisa huyo. Naye Mwenyekiti wa Bodi ya Wadau wa Utalii, Kaunti ya Lamu, Abdallah Fadhil, alimuomba Rais Uhuru Kenyatta kuondoa mafuruku ya kuingia na kutoka kwenye kaunti tano, akizitaja kaunti hizo kuwa muhimu kwa uendelezaji wa sekta ya utalii kaunti ya Lamu na Pwani kwa jumla. “Sisi hapa Lamu hutegemea sana watalii kutoka Nairobi, Machakos, Kiambu, Kajiado na Nakuru. Cha kusikitisha ni kwamba serikali imezifunga kaunti hizo. Hii inamaanisha hatuna watalii wanaozuru Lamu kwa sasa. Hoteli nyingi tayari zimefungwa. Ningemuomba Rais Kenyatta kutuonea imani na kuzifungua kaunti tano ili kufufua sekta yetu ya utalii hapa Lamu na Pwani kwa jumla,” akasema Bw Fadhil. Kwa upande wake, Waziri wa Utalii, Biashara na Maendeleo ya kiviwanda, Josephat Musembi, alisema serikali ya kaunti ya Lamu ina mpango wa kukutana na wadau wa sekta zote kuu za Lamu, ikiwemo utalii, hoteli, biashara na hata uvuvi ili kujadili na kutahmini hali katika hatua ya kupiga jeki utalii wa eneo hilo. “Tunakutana washikadau wote juma lijalo. Tunataka kujadili suala hili la utalii, biashara na uvuvi ili kujua ni wapi kutahitaji usaidizi zaidi wakati huu ambapo serikali inapigana na janga la Covid-19,” akasema Bw Musembi. Wachuuzi wa vyakula Ruiru walalamika WACHUUZI wanaouza vyakula mjini Ruiru waliandamana mwishoni wiki jana kwa kile walichotaja kama kudhulumiwa na askari wa Kaunti ya Kiambu. Walidai ya kwamba askari hao waliwafurusha kuondoka kando ya barabara katika eneo la masoko na majengo mjini Ruiru. Bw Peter Ngige ambaye huuza matunda katika eneo hilo alisema waliharibu mali yao huku wakifurushwa kutoka maeneo hayo. “Sisi kama wachuuzi wa hapa kwa muda mrefu tumeshangaa kuona ya kwamba kaunti ya Kiambu haina huruma na inatumia nguvu kupita kiasi dhidi ya wachuuzi wa Ruiru. Wanawapiga watu bila huruma huku wakivunja vibanda vyetu,” alisema Bw Ngige. Bi Jane Kireya alisema amekuwa akiuza mboga na nyanya tangu mwaka wa 2016 na ni vibaya wao kutuvamia ghafla bila kutupatia ilani. Wakiukaji 1,600 wa masharti ya corona wanaswa Murang’a wakisherehekea Pasaka ndani ya mtindi WASHUKIWA 1,600 walinaswa katika Kaunti ya Murang’a wakikiuka masharti ya Covid-19 ndani ya uraibu wa pombe eti wanasherehekea Pasaka. Walitiwa mbaroni katika kaunti zote ndogo nane za kaunti hiyo katika vituo vya polisi 240. Walikuwa wakisherehekea sikukuu hiyo ambayo kwa Wakristo huwa ni ya kukumbuka kusulubiwa kwa Yesu Kristo kutoa fursa kwa waumini kuokolewa kutoka kwa dhabi. Lakini kwao sherehe ilikuwa ni ulevi. Katika takwimu 1,200 walinaswa katika Kaunti ndogo zote nane za Kaunti hiyo wakiwa wamefungiwa ndani ya baa baada ya saa tatu za usiku. Masharti ya huduma za baa katika Kaunti 42 ni kwamba baa zote ziwe zikifungwa saa tatu, lakini katika kaunti za Nakuru, Nairobi, Machakos, Kiambu na Kajuado huduma za baa zikiwa ni marufuku. Katika msako wa Murang’a, watu 300 zaidi walinaswa wakisuasua mitaani wakiwa walevi pamoja na wengine ndani ya idadi hiyo wakiendesha magari yao wakiwa walevi baada ya saa nne ambayo ni wakati wa kuanza kwa kafyu. Hao wengine 100 walinaswa katika misako dhidi ya magweni ya uuzaji Pombe haramu katika Kijiji cha Maica Ma Thi Kilichoko katika Kaunti ndogo ya Murang’a Kusini. Lita 160 za pombe hiyo zilinaswa. Kamishna wa Kaunti Bw Mohammed Barre alisema kuwa msako huo utazidishwa kwa mujibu wa masharti ya Covid-19 sambamba na mikakati ya kawaida ya kutekeleza sheria. Alisema kuwa washukiwa wote waliokamatwa walipewa dhamana kwa mujibu wa masharti ya Covid-19 ambayo yanahitaji vituo vya polisi vijiepushe na misongamano itakayoishia hatari ya maambukizi kutanda hadi mahakamani na magereza. Bw Barre alisema kuwa wote watakaonaswa watapewa Kazi za kudumisha usafi mtaani. Aidha, Bw Barre alionya maafisa wa Polisi wanaothibiti kizuizi cha kuzima utangamano wa Kaunti za Kiambu na Murang’a karibu na Mji wa Thika wajiepushe na ufisadi unaoripotiwa kukubalia watu kuingia na kutoka katika kizuizi hicho. Bw Barre alisema kuwa ako na ufahamu wa wahudumu wa bodaboda ambao wanahepeshea abiria katika shamba la mananasi la Del Monte na kuwaingiza au kuwatoa Mjini Thika hivyo basi kumhujumu maana na lengo katika kizuizi hicho. Askofu Muheria awataka machifu na maafisa wa polisi kuruhusu watu wasiozidi 15 kanisani ili kufanikisha misa na mahubiri kwa njia ya mitandao ASKOFU wa Dayosisi ya Katoliki Jimbo la Nyeri Bw Anthony Muheria amewahimiza machifu na idara ya polisi kuruhusu watu wasiozidi 15 kuendesha misa na mahubiri, makanisa yaliyokumbatia mfumo wa kuyapeperushwa kwa njia ya mitandao. Serikali imefunga kwa muda usiojulikana makanisa katika kaunti tano, zilizotajwa kuwa hatari katika maambukizi ya Covid-19. Kaunti hizo ni pamoja na Nairobi, Machakos, Kiambu, Kajiado na Nakuru. Rais Uhuru Kenyatta alitangaza Machi 26, 2021 zuio la kuingia na kutoka katika kaunti hizo. “Tulitoa mwelekeo makanisa yanaweza kupeperusha misa kwa njia ya mitandao. Katika maadhimisho ya Sikukuu na msimu wa Pasaka 2021, yakumbatie mfumo huo kueneza injili, nyimbo, maombi na mahubiri,” akaelezea Askofu Muheria, ambaye pia ni mwenyekiti wa baraza la muda la kidini nchini, lililoundwa kusaidia kutoa ushauri kwa serikali kuhusu mikakati maalum kudhibiti msambao wa Covid-19. Askofu huyo alisema kila kanisa lisizidi watu 15. “Ninawaomba machifu na maafisa wa polisi wasifukuze wanaoendesha ibada inayopeperushwa kwa njia ya mitandao,” akawahimiza. Baadhi ya makanisa nchini yamekumbatia matumizi ya You-tube na Facebook Live, kupeperusha mahubiri moja kwa moja, ili kushirikisha waumini. Jana, Jumapili maafisa wa polisi eneo la Ongata Rongai, kiungani mwa jiji la Nairobi, walifurusha waumini waliokuwa katika kanisa moja wakifanya ibada iliyopeperushwa kwa njia ya mitandao. Mkurugenzi wa Mapato Kase Daido, hata hivyo alieleza kuwa kodi zinazotozwa katika Kaunti ya Tana River ni bora zaidi ya ada zinazotozwa katika kaunti nyinginezo. Kulingana na Bw Daido, Kaunti ya Tana River imekuwa ikikusanya kiwango cha chini cha ushuru kuliko inavyostahili hivyo basi, pana haja ya kubadilisha hali hiyo. Alisema wafanyabiashara wanapaswa kulaumiwa kwa masaibu yao kwa sababu hawakujitokeza katika warsha za kushirikisha umma walizoalikwa. “Mabadiliko ya utamaduni daima hukumbwa na upinzani lakini watu watazoea baada ya muda, tunachofanya ni kwa maslahi ya kila mmoja kwa jumla,” alisema. Mkurugenzi huyo vilevile aliwahimiza wafanyabiashara kutathmini tena soko katika kaunti hiyo kabla ya kuhama. Bi Janet Musyimi, ambaye amekuwa muuzaji nguo mjini Hola kwa miaka saba iliyopita, alieleza Taifa Leo kuwa, kuongezwa ghafla kwa ada za leseni hakuambatani na mapato yake ndiposa anahitaji kutafuta mazingira bora kwa bidhaa zake. Mshukiwa wa uhalifu chini ya mtandao wa ‘Jeshi ya Gaica’ hatimaye atiwa mbaroni MSHUKIWA wa uhalifu mjini Maragua katika Kaunti ya Murang’a na ambaye aliponea kupigwa kwa risasi wiki jana alipofumaniwa akilisha vijana watatu kiapo cha ujambazi alikamatwa Jumapili akiwa amejificha mvunguni mwa kitanda chake. Idara ya polisi ilikuwa imeahidi zawadi ya Sh50,000 kwa yeyote ambaye angesaidia kukamatwa kwake. Maafisa wa polisi ambao wamekuwa wakimfuata John Ngugi Maina ambaye kijiji chake ni Maica Ma Thi na ambaye inadaiwa ni kinara wa genge linalofahamika kama ‘Jeshi ya Gaica’ walinyemelea kwake na kuvunja mlango alipokataa kujisalamisha na wakamtwaa kutoka mvunguni. Ndani ya nyumba hiyo kulikuwa na pombe haramu aina ya chang’aa kiasi cha lita 20. Kwa mujibu wa Kamanda wa Polisi wa Murang’a Kusini Bw Anthony Keter, usaidizi mkubwa wa kumnasa baada ya kuhepa mitego ya polisi kwa miaka miwili sasa ulitokana na ulevi. “Mshukiwa huyo ambaye tulikuwa tunamuwinda ili ajibu mashtaka ya wizi wa mabavu, mashambulizi ya mauaji, upishi na uuzaji wa Chang’aa, matusi kwa wake wa wenyewe na kwa wengine akijaribu ubakaji na pia kuwa mfuasi na msajili wa magenge yasiyokubalika kisheria alitembelea bibi yake usiku wa Jumamosi akiwa mlevi. “Aliingia kwake akiwa mlevi. Alianza kuiba nyimbo ya kivita katika ulevi huo. Hata yeye na ukora wake alikuwa amesherehekea sikukuu ya Pasaka vilivyo. Ndio majirani walimtambua na tukapokea simu tano za kutupasha habari. Tukamwendea,” akasema. Bw Keter alisema kuwa aliyepiga simu ya kwanza ndiye alipokezwa zawadi ya Sh50,000 huku wengine wanne wakipokezwa Sh2,000 kila mmoja. Bw Maina pia amekuwa akiongoza genge lake kuvamia mji wa Maragua na kuhangaisha wafanyabiashara na kwa wakati mmoja akamtisha Naibu Chifu wa mji huo Bw James Gachanja. Alinukuliwa akimwambia chifu huyo kwamba “usiwahi kuonekana ukitekeleza majukumu yako katika ngome hii yangu kwa kuwa sisi ndio serikali ya hapa na ukikaidi tutakuadhibu vibaya sana.” Bw Keter alisema kuwa mshukiwa amekuwa akiponyoka mitego tele ya maafisa wa polisi, katika hali nyinginezo, akiponyoka katika njia zinazoashiria kuwa alikuwa akipashwa habari za msako kumhusu na maafisa watukutu “lakini hatimaye busara imesimama na haki itatendeka.” Bw Keter aliwataka wote ambao washawahi kudhulumiwa na mshukiwa huyo wajitokeze katika kituo cha polisi cha Maragua kuandikisha taarifa zao ili mashtaka dhidi yake yawe thabiti. Kamishna wa Kaunti ya Murang’a Bw Mohammed Barre alisema kuwa kukamatwa kwa Maina ni hatua kubwa sana katika usalama wa eneo hilo kwa kuwa alikuwa na mazoea ya kujaribu kusajili vijana wa umri mdogo katika maisha ya uhalifu. “Kwa mwaka mmoja sasa kero katika eneo hili imekuwa ni huyu John Maina. Kuna wengine wawili ambao ni washirika wake na ambao ni Abraham Nduba na pia Peter Njeri ambao bado wako huru. Hata wao wanahitajika kwa kuwa kusafisha eneo hilo uchafu huo wa ujambazi, ni lazima wenyeji wathibitishiwe kuwa serikali ina mkono mrefu na maarifa ya kuwaandama wote wanaohujumu usalama,” akasema. Bw Barre alisema kuwa serikali imejituma kuhakisha kuwa usalama umedumishwa katika kijiji hicho cha Maica Ma Thi ambacho kinafahamika kwa riziki ya kupika na kuuza chang’aa tangu taifa lijinyakulie uhuru na ni kazi ambayo imekuwa ikipokezanwa kwa vizazi vya familia hiyo. “Machi nilikuwa nimewapa maafisa wa kaunti hiyo ndogo wiki mbili wawe wamefagia uchafu huo wote wa ujambazi kutoka eneo hilo la Lokesheni ya Ichagaki. Siku zimesonga sana na tunataka tumalizane na kazi hiyo tushughulikie mengine ya maana kama ya kuwasaidia wenyeji kuafikia malengo ya kuboresha maisha yao,” akasema. NMS ilibuniwa mnamo Machi, mwaka jana kusimamia baadhi ya majukumu ya serikali ya Kaunti ya Nairobi. Majukumu yaliyotengewa NMS ni afya, uchukuzi, miundomsingi, mipango ya kaunti na huduma za maendeleo. “Wakurugenzi waliohamishwa, kushushwa vyeo au kukaripiwa wanadaiwa kutumia nyadhifa zao kuajiri na kutoa kandarasi kwa jamaa au rafiki zao,” akasema afisa ambaye aliomba jina lake libanwe kwa kuhofia kusutwa. Mkurugenzi wa Kuajiri Wafanyakazi wa NMS Dominic Gicheru, Alhamisi iliyopita, alitakiwa kukabidhi afisi yake kwa afisa anayejulikana kama Bw Kibet baada ya kuhamishiwa idara tofauti nje ya NMS. Duru za kuaminika ziliambia Taifa Leo kuwa maafisa walioangukiwa na shoka pia wanadaiwa kushirikiana na wafanyabiashara walaghai ambao Rais Uhuru Kenyatta aliagiza waepukwe. Idara ya kusimamia uzoaji taka ndiyo inadaiwa kusheheni idadi kubwa ya walaghai ambao wamekuwa wakipewa kandarasi za kukusanya takataka katika mitaa mbalimbali jijini. “Ni ukweli kuna mabadiliko ambayo yamefanyika. Hii ni kwa sababu baadhi ya walioathiriwa wamekuwa wanahujumu Mkurugenzi Mkuu (Meja Jenerali Badi) kwa kuwapa wafanyabiashara walaghai kandarasi ya kukusanya takataka,” akasema afisa huyo. Baadaye tulifahamishwa kuwa Badi ni mgonjwa na hiyo ndiyo sababu hakuwepo wakati Rais Kenyatta alipokuwa akizunguka na kiongozi wa ODM Raila Odinga wakikagua miradi jijini Nairobi wiki iliyopita. Mkuu wa mawasiliano wa NMS Tony M’Barine alisema kuwa hakuna barua rasmi ambayo imetolewa kuthibitisha mabadiliko hayo. Bw M’Barine pia alisema kuwa hakuna ripoti ambayo imetolewa na Mkaguzi wa Hesabu za Serikali kuthibitisha kuwa kumekuwa na ubadhirifu wa fedha ndani ya NMS. Ripoti ya Mkaguzi wa Hesabu za Serikali iliyotolewa Februari, mwaka huu, ilionyesha kuwa kulikuwa na ufujaji wa sehemu ya Sh294 milioni zilizotolewa kwa NMS kukabiliana na virusi vya corona mnamo Juni, mwaka jana. Miongoni mwa dosari zilizogunduliwa ni kushindwa kutumia Sh64 milioni kwa ajili ya vibanda vya kutenga waathiriwa wa corona, kutolewa kwa Sh32 milioni kutoka akaunti ya KCB kiholela na kutumia Sh120 milioni kulipa marupurupu wahudumu wa afya bila kuwa na bajeti. Mshukiwa, Swabir Mohamed, 33, ambaye pia ni Msimamizi wa Usalama katika kiwanda cha Ajab Mills, Jumatatu asubuhi alirekodi taarifa na anazuiliwa katika kituo cha Polisi cha Mjini akisubiri kufikishwa kortini. “Alionekana akimtesa mtu kwa kumpiga na kumchoma kwa moto na hii ilivutia kilio cha umma. Alikamatwa na yuko chini ya ulinzi wetu na anapaswa kukabiliwa na sheria,” Bw Monari amesema. OCPD amesema bado wanatafuta ushahidi wa kutumia kortini hata wanapomtafuta mlalamishi. Amesema kuwa video hiyo inayodaiwa ilirekodiwa mnamo Septemba 2020 na kwamba tukio hilo halikuripotiwa hadi wakati video hiyo imechipuka. “Kutoka kwa habari ambazo tumepokea hadi sasa zinaonyesha kuwa tukio hilo lilitokea Ajab ndani ya Shimanzi. Tunafanya uchunguzi kabla ya mshukiwa kufikishwa kortini,” alisema. Bw Monari amerai umma kutochukua hatua mkononi licha ya wao kuwa na nguvu ya kushinikiza kukamatwa kwa mshukiwa. Ametoa wito kwa wakazi kila wakati kuwakabidhi washukiwa kwa maafisa wa polisi badala ya kuchukua hatua mkononi. “Mshukiwa alimdhulumu hata ikiwa alikuwa ametenda uhalifu. Hakufanya kulingana na sheria. Kuna njia nyingi za kughulikia washukiwa, kwa kuzingatia haki za kibinadamu,” Bw Monari alisisitiza. Ameongeza kuwa korti zipo kudumisha haki na amewasihi raia wasitumie nguvu dhidi ya watuhumiwa. Mahangaiko ya Nakuru kuwa katika ‘lockdown’ MARUFUKU ya ama kutoka au kuingia katika Kaunti ya Nakuru yamekabiliwa na changamoto katika mpaka wa Nakuru-Nyandarua, waendeshaji bodaboda wakianza kusaidia wapitanjia kutumia njia za mkato. Ukiukaji huu wa sheria unalemaza bidii ya polisi kwenye kizuizi cha Dundori katika Kaunti ya Nakuru. Hili linajiri huku visa vya corona vikiendelea kuongezeka. Jumapili kaunti hiyo iliandikisha visa 34 na vifo viwili vinavyofikisha jumla ya vifo 183 Nakuru. Operesheni katika barabara kuu ya Ol-Kalou kuelekea Ol-Joro-Orok, inaendelea huku magari yanayotoa huduma muhimu ya kusafirisha vyakula yakiruhusiwa kupita. Aidha wamiliki wa matatu, na wasafiri walilazimika kushinda majumbani kwao hii ikiwa ni mojawapo ya mikakati ya serikali kuu kwa ushirikiano na kaunti kuzuia msambao wa corona ndani na nje ya Nakuru. Taifa Leo iligundua kuwa baadhi ya wasafiri bado walikuwa wakitumia vichochoro ili kuhepa mkono wa sheria; wengi wao wakisema agizo la Rais Uhuru Kenyatta lilikuwa la ghafla mno. Nao wafanyabiashara walieleza jinsi ambavyo hatua hiyo imeyumbisha biashara. Mmoja wao akiwa ni Margret Waithera ambaye anasema alikuwa akijiandaa kupeleka watoto wake mashambani kaunti ya Laikipia watakapomaliza mtihani wa Kitaifa wa Kidato cha Nne (KCSE) Aprili 22, 2021. Anasema kwa sasa biashara yake imeshuka, kwa sababu awali alikuwa akiuza viazi kwa kaunti mbili ila hivi sasa kizuizi kimemfungia Nakuru. “Tunaomba Rais wetu mpendwa kutoa muda zaidi kwa wazazi kujiandaa badala ya kufunga mipaka ghafla,” alisema Bi Waithera. Kwa upande mwingine James Mwangi ambaye ni mfanyabiashara katika eneo la Dundori anasema kuwa biashara yake ya kuuza saruji na vifaa vya ujenzi itaporomoka endapo hataorodheshwa kama mtoaji wa huduma muhimu. “Mara nyingi nimekuwa nikifanya biashara hadi Lanet, lakini kuanzia leo asubuhi niliamua kufunga duka baada ya malori yangu yote ya uchukuzi kuzuiliwa na polisi,” akasema. Mamake Tecra jinsi mamilioni yake yalipelekewa Omar Lali UCHUNGUZI wa kubaini kilichosababisha kifo cha Patricia Tecra Wangari, bintiye wamiliki wa kiwanda cha kutengeneza pombe cha Keroche Brewery Limited ulianza kusikizwa Jumanne huku mahakama ikielezwa mpenziwe marehemu alikuwa amepokea zaidi ya Sh500,000 kutoka kwa Tecra. Bi Tabitha Muigai, mama yake Tecra, alieleza mahakama kuwa Bw Omar Lali, mpenziwe marehemu alikuwa anatumiwa pesa katikia mtandao wa Mpesa na pia kutoka kwa Benki ya Absa. Kati ya Septemba 2019 na Machi 2020 Bw Lali alikuwa amepokea zaidi ya Sh500,000 kutoka kwa Tecra. Mama huyo alisema Tecra ndiye alimfichulia alikuwa ameachumbiana na Bw Lali mwenye umri wa miaka 50. “Tecra alinionyesha picha za Bw Lali na mara moja nikamweleza alikuwa mkubwa kumliko kiumri,” Tabitha alieleza korti. Katika taarifa aliyotoa kwa polisi baada ya Tecra kufariki , Tabitha alifichua kwamba familia ilikuwa imeukataa urafiki wake na Bw Omari Lali. Mpenziwe Tecra alimtishia mlinzi, mahakama yaambiwa ALIYEKUWA mlinzi wa kibinafsi wa mrithi kampuni ya kutengeneza pombe ya Keroche Tecra Muigai alitishiwa maisha mara kadhaa na mpenziwe, Bw Omar Lali. Bw Eric Cheruiyot aliyestaafu kutoka idara ya Majeshi ya Usalama (KDF) baada ya kuhudumu miaka sita alieleza mahakama inayochunguza kifo cha Tecra jinsi Bw Lali alimtisha wakiwa mjini Dar-es-Salaam, Tanzania na kisiwani Lamu kaunti ya Lamu 2019. Akiongozwa kutoa ushahidi na wakili wa Serikali Bw Peter Muia, Bw Cheruiyot alisema kwa muda wa miezi tisa alipokuwa akifanya kazi ya kumlinda , Tecra, Bw Lali alikuwa akimtukana na kumfuruga mkurugenzi huyo wa Keroche. Akitoa ushahidi katika uchunguzi wa kubaini kilichosaabisha kifo cha Tecra mnamo April 2020, Bw Cheruiyot alisema wapenza hao Tecra na Lwali walikuwa wanaishi maisha ya kufarakana. Alikumbuka wakiwa katika makazi ya Tecra mjini Naivasha, alimkuta Bw Lali akilia baada ya “kufukuzwa na Tecra baada ya kuzozana usiku kucha.” Mahakama ilielezwa wawili hao hawakuishi maisha ya amani na walizozana mara kwa mara hata wakati mmoja, Tecra alimzamba kofi Bw Lali wakiwa nje ya hoteli moja mjini Naivasha. Uhuru ashauriwa kuiga Kibaki ASKOFU Mkuu wa Kanisa Katoliki, Dayosisi ya Eldoret, Dominic Kimengich amemtaka Rais Uhuru Kenyatta kuiga njia ambayo ilitumiwa na rais mstaafu Mwai Kibaki katika kushughulikia ukuaji wa uchumi bila kukopa. “Wakati wa siku za Mzee Kibaki, mikopo ya kigeni ilikuwa midogo sana. Tulikuwa tunatumia raslimali zetu zilizopo hapa nchini kukuza uchumi wetu. Ni bora twende polepole kwenye masuala ya kukopa na kusimamia uchumi wetu,” alisema Askofu Akiongea baada ya kulisha familia zaidi ya 300 za barabarani mjini Eldoret wakati wa kuadhimisha Jumatatu ya Pasaka, Askofu Kimengich alisema kuendelea kwa serikali kukopa zaidi kutafanya Kenya kuwa mtumwa wa wakopeshaji. Askofu Kimengich alieleza kuwa ufisadi na usimamizi mbaya wa rasilimali zilizopo ndio chanzo cha Kenya kukopa kila mara. Alisema mwenendo wa kukopa zaidi umeiweka nchi katika hali mbaya kwani pesa nyingi zilizokopwa hazina manufaa kwa raia wa kawaida kwa sababu ya ufisadi. “Utamaduni wa kukopa zaidi umeiweka nchi yetu katika hali ya kutatanisha. Pesa nyingi zilizokopwa hazifaidi nchi kwa sababu ya ufisadi na usimamizi duni wa uchumi,” akasema Askofu Kimengich. “Natoa wito kwa serikali kuwa na uangalifu sana. Ikiwa tunaendelea kukopa ni nani atakayelipa madeni haya? Hatupaswi kuwaachia watoto wetu mzigo kama huu wa madeni. Serikali inapaswa kwenda polepole kwenye suala la kukopa,” akaongeza. Kuna wale walitilia shaka uadilifu wa IMF wakihoji kuwa shirika hilo linachangia kuendeleza ufisadi nchini. Akizungumza na Taifa Leo jana, mtaalamu wa uchumi Dkt David Ndiii alisema japo raia wana haki ya kuelezea hisia zao, IMF ina mkataba wa kimataifa na Kenya kama taifa mwanachama ambao unaongozwa na kanuni maalum. Kulingana na mtaalamu huyo, ni Bunge la Kenya pekee linaloweza kusaidia raia na wala si taasisi nyinginezo za kigeni. “Wakenya wamekosa imani na taasisi zao na wanaelekeza hasira zao kwa mashirika ya kigeni wakitaka ziwasaidie. Ikiwa huwezi kupata msaada kutoka kwa serikali yako basi hakuna kwingine unakoweza kupata usaidizi,” akasema Dkt Ndii. Wote watatu wamelazwa katika hospitali ya rufaa ya Kaunti ya Narok wanakoendelea kutibiwa. Tukio hilo lilitokea eneo ambako mvulana wa umri wa miaka 15 aliuawa na simba mwezi jana. Mvulana huyo, Mutarin Maatany aliyekuwa mwanafunzi wa shule ya msingi ya Oloigero alikuwa akichunga mifugo alipovamiwa na simba. Kulingana na wakazi, visa vya mizozo baina ya wanyama na binadamu vimeongezeka eneo hilo huku watu wengi wakiuawa au kujeruhiwa. Wakazi hao sasa wanataka serikali iharakishe kufidia waathiriwa wa mizozo hiyo. Viongozi wa eneo hilo wametisha kuongoza familia za waathiriwa kushtaki Shirika la Kulinda Wanyama (KWS) kwa kuchelewesha fidia. Wakiongozwa na mwanaharakati Meitamei Ololdapash, walisema kwamba zaidi ya watu 100 wameuawa na wanyamapori, hasa simba, fisi na ndovu na watu wa familia zao wamekuwa wakitumia pesa nyingi kutembelea makao makuu ya KWS kufuatilia fidia tangu 2013 bila mafanikio. Ajali ya mabasi mawili Kwa Shume yasababisha vifo vya si chini ya watu 14 WATU si chini ya 14 wamefariki baada ya kuhusika kwenye ajali mbaya katika barabara kuu ya Malindi-Mombasa, iliyotokea Jumatano asubuhi. Ajali hiyo katika eneo la Kwa Shume karibu na Kizingo, Kaunti ya Kilifi, ilihusisha basi la kampuni ya usafiri na uchukuzi ya Muhsin na basi la Sabaki T Shuttle. Kamishna wa Kaunti ya Kilifi, Bw Kutwa Olaka na aliyezuru eneo la mkasa, alisema basi la Muhsin lilikuwa likielekea Garsen kutoka Mombasa, huku lile la Sabaki T Shuttle likielekea Mombasa kutoka Malindi. Aidha, ajali hiyo ilitokea mwendo wa saa moja asubuhi. Abiria 18 walipata majeraha mabaya, na wanaendelea kupokea matibabu katika Hospitali ya Kaunti Ndogo ya Malindi. “Tumelaza watu 18 ambapo sita kati yao wako katika hali mahututi,” akasema mkuu wa Hospitali ya Kaunti Ndogo ya Malindi, Dkt Joab Gayo. Alisema kati ya 18 hao, 14 ni wa jinsia ya kiume na wanne ni wa jinsia ya kike. Wengine waliojeruhiwa walipelekwa katika hospitali ya Tawfiq na Star, zote zikiwa za wamiliki binafsi, mjini Malindi kupokea matibabu. Madereva wa mabasi hayo walifariki papo hapo. Mojawapo ya mabasi hayo lilikuwa na wafanyakazi kadha wa serikali ya Kaunti ya Kilifi. Miili ya walioangamia ilipelekwa katika hifadhi ya maiti ya Hospitali ya Kaunti Ndogo ya Malindi. Mwanamume anayehusishwa na genge la ‘Jeshi ya Gaica’ atozwa faini ya Sh30,000 kwa makosa matatu MWANAMUME ambaye inadaiwa ni mkuu wa genge linalojiita ‘Jeshi ya Gaica’ katika Kaunti ya Murang’a, akiwa mshukiwa wa makosa sita mbele ya mahakama ya Jaji Kanyi Kimondo, Jumatano amepigwa faini ya Sh30,000 kwa makosa matatu ya kuandaa, kupakia na kuuza pombe haramu. Lakini kwa makosa mengine matatu ya wizi wa kutumia mabavu, kushambulia akijaribu kuua na ubakaji, John Ngugi Maina amepewa mwaliko tena wa kusikilizwa kwa kesi Mei 5, 2021. Mshukiwa alijipa umaarufu wa kijambazi kupitia uvamizi wa mauti akiwa na genge la kujihami kwa mishale na mapanga katika mji wa Maragua na viunga vyake ndani ya Kaunti ya Murang’a. Afisa mchunguzi katika kesi hizo Bw Cleophas Juma-Mangut akiwa ndiye Kamanda wa Kituo cha Polisi cha Maragua alikuwa amewasilisha hati yake ya kiapo mbele ya mahakama akimtaka hakimu asimwachilie mshukiwa “kwa kuwa kufanya hivyo ni kuhatarisha maisha yake kwa kuwa raia wanapanga kumuua.” Aidha, Bw Mangut aliambia mahakama kuwa maafisa wake wana kibarua kigumu kutuliza hasira za baadhi ya wakazi ambao wamepania kuchukua hatua mkononi kumwangamiza mshukiwa pamoja na kuharibu boma lake katika kijiji cha Maica Ma Thi. “Huyu mshukiwa anafaa apewe hifadhi tu katika rumande akifuatilia kesi kuhusu mashtaka yanayomkabili kwa kuwa ikiwa ataachiliwa, kuna njama ambazo zinanitatiza sana kuzizima zinazolenga kumgeuza kuwa maiti. Ni mshukiwa ambaye amechosha watu kwa kiwango kikuu na tunalaumiwa kwa kuwakataza kumuua. Ni kwa manufaa yetu kama serikali na kwake kama binadamu abakie ndani akifanya kesi zake,” akasema Bw Mangut. Bw Maina alitajwa kuwa mshukiwa hatari ambaye pia hakuna uhakika kana kwamba angerejea kortini kujibu mashtaka dhidi yake ikiwa angeachiliwa kwa dhamana. Aidha, alitajwa kuwa hatari sana kwa walalamishi na mashahidi. Katika kuzingatia masuala hayo, hakimu aliagiza kwamba makosa matatu yanayoambatana na pombe yaorodheshwe kuwa madogo kwa mujibu wa masharti ya Covid-19 na atozwe faini ya Sh10,000 kwa kila kosa badala ya Sh50,000 ambazo ni kigezo katika mahakama nyingi kwa kila kosa la kujihusisha na biashara ya pombe kwa kukiuka sheria. Hata hivyo, hakimu amesema kuwa makosa hayo mengine ni mazito na yanahitaji umakinifu wa kisheria kwa kuwa “kuna watu walipokonywa haki zao za kimsingi na mshukiwa na ni busara utaratibu kamili wa haki uzingatiwe.” Katika msingi huo, Maina ameagizwa kufika mbele ya mahakama Mei 5 ili uamuzi wa ikiwa ataachiliwa kwa bodi uafikiwe ili afuatilie kesi akiwa nje au akinyimwa, aendelee kuwajibikia mashtaka hayo akiwa rumande. Mshukiwa huyo alinaswa Jumamosi baada ya kuhepa mitego ya polisi kwa miaka miwili mfululizo. Katika safari hiyo ya ulevi, alianza kuimba nyimbo za kivita mwendo wa saa nane usiku na hapo ndipo majirani waliokuwa wakitegea kusaidia polisi kumnasa. Awali maafisa waliahidi yeyote ambaye angesaidia kwa kutoa habari muhimu za kuwawezesha kumkamata mshukiwa angepokea Sh50,000. Kwa ujumla, polisi walilipa Sh58,000 kwa kuwa wa kwanza kupiga simu alipewa Sh50,000 huku wengine wanne waliopiga baadaye wakipokezwa kitulizo cha Sh2,000 kwa kila mmoja. Kamanda wa Polisi wa Murang’a Kusini Bw Anthony Keter ametoa amri kwamba mashahidi na walalamishi walindwe kwa karibu baada ya kuibuka kuwa kuna jamaa, marafiki na wafadhili wa mshukiwa ambao husihi katika miji ya Maragua, Mugumoini na Ichagaki ambao wanalenga kulipiza kisasi. “Itakuwa ujinga wa hali ya juu kwa yeyote kujaribu kulipiza kisasi. Tuko na ufahamu wa wote ambao wanatoa matusi na kuongea vibaya kuhusu kukamatwa kwa Maina. Hatutasita kuwakamata hata hao na kuwashtaki kwa makosa mbalimbali,” akaonya. MUDA wa saa chache baada ya Bw Kinyua Macharia kumuuza ng’ombe wake kwa Sh130,000 amepatikana Jumatano akiwa maiti na mwili wake kuzikwa kwa kinyesi kinachoaminika ni cha ng’ombe uyo huyo, mita chache kutoka boma lake kijijini Kabati, Kandara, Kaunti ya Murang’a. Hadi sasa, maafisa wa polisi wanajaribu kusaka aliyemuua, nia yake na alikokimbilia kwa kuwa hadi sasa hajanaswa huku jamaa na marafiki wa mwendazake wakiitaka idara ya polisi kutatua kitendawili cha mauaji hayo. Kwa mujibu wa Kamishna wa Kaunti ya Murang’a Bw Mohammed Barre, mshukiwa hadi sasa ni kitwana aliyekuwa katika familia hiyo mwenye asili ya nchi jirani, Uganda, na ambaye hadi sasa ametoweka na virago vyake. “Shida kubwa katika uchunguzi huu ni kwamba haijulikani aliyemuua alikuwa akilenga nini kwa kuwa pesa hizo zote za mauzo ya ng’ombe huyo zimepatikana zikiwa katika akaunti yake ya M-Pesa na pia simu yake kupatikana nyumbani kwake,” akasema Bw Barre. Kando na mwili wake kulikuwa na nyundo ambayo inaaminika ilitumika kama silaha ya kumuua kabla ya mwili wake kubururwa hadi kwa shimo lililochimbwa nyuma ya zizi la ng’ombe na ukazikwa kwa kinyesi cha ng’ombe. Majirani waliokuwa na majonzi makuu wamemtaja mwendazake kama mtu wa bidii katika kusaka riziki na waliyemtambua kwa jina Kinyua wa Macharia. “Mwili ulikuwa na majeraha kichwani na tumeupeleka mochari kuhifadhiwa na bila shaka utafanyiwa upasuaji na uchunguzi mwingine wa kimaabara kubainisha hali na mazingira halisi ya mauaji hayo,” akasema Bw Barre. Amesema kuwa wapelelezi kwa sasa wanawinda mshukiwa huyo aliyekuwa akifanya kazi katika boma hilo na ambaye tangu asubuhi hajaonekana katika kijiji hicho. Ajabu ni kwamba, hakuna habari kumhusu kitwana huyo huku Bw Barre akiwataka wenyeji wawe makini sana wanapotoa ajira katika mashamba, makazi au sehemu za biashara “kwa kuwa huu mtindo wa kuwapa wageni kazi bila ya kuwahoji na kuwafahamu zaidi kumekuwa changamoto kuu katika usalama wa eneo hili.” Hata hivyo, Bw Barre ameahidi kuwa kila aina ya mbinu itatekelezwa kunasa mshukiwa au washukiwa waliotekeleza mauaji hayo. “Inakisiwa alimuua mke wake kwa kumpiga risasi, kabla ya kujitoa uhai kwa bunduki. Walioshuhudia na majirani wanasaidia maafisa wa polisi kwa uchunguzi, kufuatia tukio hilo lililofanyika nje ya kambi ya GSU (katika makazi yao) saa kumi na moja za jioni,” Bw Mutyambai akasema, akiomboleza maafisa hao na kutuma salamu za pole kwa familia zao. Wakise alikuwa mlinzi wa Waziri wa Usalama wa Ndani, Dkt Fred Matiang’i. Alisema pia kuwa walimu wapatao 10 wamekamatwa kuhusiana na wizi wa mtihani. Aliwaonya watahiniwa dhidi ya karatasi za mtihani zinazosambazwa kupitia mtandao wa kijamii akidai ni feki. Kwingineko, upelelezi unaendelea kufanywa katika Kaunti ya Machakos, ambapo mwalimu mkuu wa shule ya Upili ya ABC Kiseveni ,Bi Betty Mutuku anadaiwa kuweka mtihani wa Hisabati kwenye mtandao wa Whatsapp kabla haujafanywa. Afisa wa DCI katika kaunti ya Machakos, Bi Rhoda Kanyi alisema karatasi aliyoiweka mwalimu huyo katika Whatsapp ndiyo ilifanywa na watahaniwa wote nchini. Mwalimu huyo anazuiliwa katika kituo cha polisi Machakos huku polisi wakiendelea kukagua simu yake ili kudhibiti ukweli wa mambo. “Tutakabidhi simu yake katika makao makuu ya DCI ili kung’amua jinsi alivyoipata karatasi hiyo ya mtihani,” Bi Kanyi alisema. Bi Kanyi alisema kuwa ikiwa atapatikana na hatia, basi atachukuliwa hatua kali kulingana na Barasa la Kitaifa la Mtihani la Kenya. Bunge la kaunti lafungwa kuepusha ueneaji corona BUNGE la Kaunti ya Nairobi jana Jumanne liliahirisha vikao vyake hadi wakati usiojulikana kufuatia kuongezeka kwa visa vya Covid-19. Madiwani sita wamelazwa hospitalini huku wawili wakipigania maisha yao kwenye mitambo wakiwa katika hali mahututi. Hatua hiyo imejiri baada ya madiwani 40 kupatikana na virusi hivyo hatari baada ya kufanyiwa vipimo huku wengine wapatao 15 wakikabiliana na gonjwa hilo. Wiki mbili zilizopita, Rais Uhuru Kenyatta aliomba madiwani wa kaunti tano zilizofungwa wasitishe vikao vya ana kwa ana kwa muda, sawa na bunge la taifa. Bunge la Nairobi lilikuwa ndio mwanzo tu limerejelea vikao vyake jana asubuhi baada ya likizo ya wiki mbili iliyoanza Machi 18, 2021. Wakipitisha Mswada wa Kuahirisha Bunge hilo hadi wakati usiojulikana, madiwani wa kaunti hiyo walikubali kuwa Covid-19 imeenea katika bunge hilo hivyo pana haja ya kuahirisha vikao vyake hadi maambukizi yatakapopungua. Akitoa mswada huo, Kiongozi wa Wengi katika bunge hilo Abdi Guyo, alisema alikuwa ndipo tu amepona kutokana na Covid-19 ambayo ilikuwa imewaathiri vilevile, jamaa wa familia yake. Diwani huyo wa Wadi ya Matopeni/Springvalley alisema bunge hilo sasa litasitisha vikao vyake hadi taarifa nyingine itakapotolewa wakati visa hivyo vitakapopungua. “Gonjwa hili ni hatari na tunatilia maanani maagizo ya Rais. Wengi wetu tumekuwa wahasiriwa wa gonjwa hili. Sasa hivi madiwani wetu wawili wamelazwa katika hali mahututi ambapo zaidi ya wengine 40 wamepatikana na virusi hivyo,” alisema Bw Guyo. Akiunga mkono mswada huo, Kiongozi wa Wachache Michael Ogada alisema hakuna chochote kinachostahili kuzidi maisha ya watu kwa umuhimu na kwamba likizo hiyo ni muhimu ili kuchunguza jinsi gonjwa hilo linavyosambaa. “Hakuna kilicho na umuhimu kama maisha na sisi kuja hapa kutaathiri maisha. Virusi hivi vimekatiza maisha. Tuchukueni likizo na kuzingatia kanuni za Wizara ya Afya,” alisema diwani wa huyo wa Embakasi. Spika Benson Mutura alisema kamati za Bunge hilo zinaweza kuendelea kukutana kielektroniki ikiwa kuna shughuli muhimu itakayowasilishwa kwao. Muungano wa makanisa chini ya mwavuli wa FEICCK walaani kitendo cha polisi kuvamia kanisa MUUNGANO wa makanisa wa Federation of Evangelical and Indigenous Christian Church of Kenya (FEICCK) umeshutumu hatua ya polisi kuvamia kanisa na kufurusha waumini mwishoni mwa wiki jana. FEICCK imeitaka serikali iwachukulie hatua wote waliohusika na kitendo hicho kwani inadai kuwa kanisa ni mahali patakatifu ambapo ni sharti kuheshimiwa. Wakiongozwa na Askofu wa kanisa la Glory Outreach Assembley Bw David Munyiri wachungaji hao walisema kitendo hicho ni cha kulaumiwa kwa sababu “nyumba ya Mungu ni mahali patakatifu panapostahili heshima kuu.” Kwa kauli moja wachungaji wamelaani kitendo hicho wakikitaja kama cha ukatili na kwamba “hatufai kushuhudia kitendo kama hicho ikizingatiwa tulijinyakulia uhuru miaka 58 iliyopita.” Walieleza ya kwamba kanisa halina ubaya wowote na serikali na kwa hivyo pande zote mbili zinastahili kufanya kazi kwa umoja bila mkwaruzano. Walizidi kueleza ya kwamba wamekuwa wakifuata maagizo yote ya kiafya ili kukabiliana na Covid-19. Walisema uhuru wa kuabudu unastahili kuwepo. “Sisi kama wachungaji tunafuata sheria zote zilizowekwa na Wizara ya Afya na kwa hivyo kama kuna jambo linaloweza kuleta mvutano ni vyema kulitatua kwa njia ya uelewano,” alisema Askofu Munyiri. Kwa niaba ya wachungaji wenzake alisema watafanya juhudi kuona ya kwamba wanawashauri waumini wao kufuata sheria za kuzuia kuenea kwa Covid-19, hasa kuvalia barakoa, kunawa mikono na kuweka nafasi ya zaidi ya mita moja kati ya mtu mmoja na mwingine. Alizidi kueleza kuwa kila mara kanisa linahubiri amani na kwa hivyo hawangetaka kuharibu uhusiano na serikali. Wanaiomba serikali kufungua shughuli za kawaida ili wananchi waweze kuendeleza maisha yao ya kawaida. Hivi majuzi serikali ilifunga kuingia kaunti tano ambazo ni Nairobi, Kiambu, Machakos, Kajiado na Nakuru hatua iliyoyumbisha biashara kadhaa. Kang’ata amtaka Matiang’i arekebishe notisi yake ya saa za kafyu SENETA wa Murang’a, Irungu Kang’ata amemtaka Waziri wa Usalama wa Ndani Dkt Fred Matiang’i arekebishe notisi katika gazeti rasmi la serikali kwa sababu kwa kiasi fulani inakinzana na tangazo la Rais Uhuru Kenyatta kuhusu kafyu ya kitaifa. Taarifa hiyo ya Matiang’i inakinzana na tangazo la Rais Kenyatta ambaye alitangaza kwamba kafyu iliyobadilika ni ile tu ndani ya mduara wa kaunti tano ambazo aliziliorodhesha kama kitovu kikuu cha maambukizi ya Covid-19 nchini na hivyo basi akazifunga kutangamana na nyingine 42. Tangazo hilo la Rais la Machi 26 lilijumuisha kaunti za Nairobi, Kajiado, Nakuru, Machakos na Kiambu kama zilizotengwa na kafyu ndani ya mduara huo ikawekwa ianze kutekelezwa saa mbili usiku. Bw Kang’ata ambaye ni wakili akiongea na kituo cha redio cha Gukena Alhamisi asubuhi, amesema kuwa Kenya ni taifa la kufuata sheria ambazo zimeandikwa kama mwongozo wa kukata kwa maana ya kuamua kesi. “Notisi hiyo ya Matiang’i kwa sasa ndiyo mwongozo rasmi wa kisheria na ndiyo inafaa kutumiwa nyanjani na maafisa wa polisi. Katiba ya Kenya katika kipengele cha 135 inasema kuwa “maamuzi ya Rais katika kutekeleza majukumu yake yote ya kikatiba katika mwongozo wa Katiba inayotumika kwa sasa yanafaa kuwa ndani ya maandishi yaliyo na nembo ya kitaifa na sahihi yake rasmi.” Bw Kang’ata anasema kuwa huwezi ukaepuka adhabu ya notisi ya Matiang’i kwa msingi kuwa Rais alisema kwa mdomo wake tena hadharani kwamba kafyu ni ya saa nne usiku nje ya kaunti zile tano ambazo zimetengwa. “Maandishi rasmi ya kutumika ni yale yako katika notisi ya Dkt Matiang’i na kabla ya irekebishwe, unafaa kukamatwa kwa kukiuka kafyu kote nchini saa mbili ikipita,” amesema Bw Kang’ata. Katika hali hiyo, leo Alhamisi ikiwa ni siku ya 10 tangu Dkt Matiang’i atoe chapisho hilo, usishangae kukamatwa na maafisa wa polisi mwendo wa saa mbili na dakika moja jioni kwa makosa ya kukaidi kafyu hiyo ya Covid-19. Katika mitandao ya kijamii, wengi hata maafisa wa polisi wanazidi kuichangamkia taarifa hiyo ya Dkt Matiang’i kwa kejeli na ucheshi. Yupo afisa aliyetumia ucheshi akisema kupitia akaunti yake ya mtandao wa kijamii kwamba: “Dkt Matiang’i anajali maslahi yetu. Anaonekana kuelewa kuwa mshahara wetu ni duni na ametuundia mpango wa kuvuna kutoka kwa raia wasiojua sheria ya kafyu imebadilishwa kimyakimya.” Afisa mwingine alitaja hitilafu hiyo kuwa kiini cha uchochezi wa ulevi. Kuna baadhi ya raia walizindua mjadala wa kisheria wakihoji kama ikiwa watakamatwa kwa msingi wa ilani hiyo ya Dkt Matiang’i na wawasilishwe mahakamani wangejitetea namna gani. “Nikikamatwa saa mbili na dakika kadha nje ya Kaunti zile tano kwa kukiuka kafyu ambayo Rais aliniambia inafaa kunianzia saa nne usiku na upande wa mashtaka uwasilishe notisi ya Dkt Matiang’i kama ushahidi wao, mimi nitakubaliwa kumuita Rais kama shahidi wangu aseme makossa ya kunipotosha nivunje sheria ni yake?” akahoji mwingine. Diwani ndani miaka minane kwa kujaribu kuokoa watu waliohukumiwa kwa ulanguzi wa dawa za kulevya DIWANI wa Wadi ya Mkomani, Kaunti ya Lamu, Yahya Ahmed Shee, maarufu Basode, huenda akapoteza kiti chake baada ya Jumatano mahakama kumhukumu kifungo cha miaka minane na pia kumpiga faini ya Sh800,000. Mwakilishi huyo wa Wadi Alhamisi wiki iliyopita alipatikana na hatia ya makosa sita aliyotekeleza mwaka 2017, ikiwemo kujaribu kuwaokoa watu watatu waliokuwa wamehukumiwa kwa ulanguzi wa dawa za kulevya. Makosa hayo ni pamoja na tukio ambapo diwani huyo kwa ushirikiano na wenzake walijaribu kumuokoa kwa lazima Zamzam Mohamed Salim ambaye alikuwa amehukumiwa adhabu ya kifungo cha miaka 20 gerezani kwa ulanguzi wa mihadarati mnamo Juni 2, 2017. Kosa lingine alilopatikana kuwa na hatia ni lile la kujaribu kumuokoa mfungwa, Ali Mzee Ali tarehe iyo hiyo ya Juni 2, 2017 ambaye pia alikuwa amehukumiwa kifungo cha miaka 10 gerezani kwa kulangua dawa za kulevya. Kosa la tatu ni la kujaribu kumuokoa mfungwa mwingine kwa jina Nyathumani Yusuf ambaye alikuwa amehukumiwa kifungo cha miaka mitano gerezani. Bw Temba alisema kwa sababu makosa hayo matatu yalitekelezwa wakati mmoja, mhukumiwa atafungwa jumla ya miaka minne. Katika kosa la nne na la tano, ambapo Basode alipatikana na hatia ya kuwazuia polisi kutekeleza jukumu lao na kujaribu kuwazuia na kuwakataza kutekeleza majukumu yao ya kisheria, korti ilimhukumu kifungo cha miaka mingine minne gerezani au faini ya Sh800,000. Katika kosa la sita ambapo diwani alikuwa amepatikana na hatia ya kushiriki maandamano yasiyo halali nje ya korti mnamo Juni 2, 2017, korti ilimhukumu miaka 18 gerezani. Upande wa mashtaka ulikuwa umewakilishwa na Afisa Mkuu wa Mashtaka ya Umma (DPP), Eddie Kaddede na Kagenyo Kiongo ambao wote walitaja hukumu hiyo kuwa ya haki hasa katika utekelezaji na kuheshimiwa kwa sheria za nchi na utawala. Basode alikuwa amewakilishwa na mawakili, Afred Omwancha na Kenneth Njuguna ambao wote walisema watawasilisha rufaa kwenye mahakama za Kenya kupinga hukumu hiyo. 18 wafariki kwenye ajali mbili tofauti Kisumu, Kilifi WATU 18 walifariki Jumatano kwenye ajali mbili tofauti za magari katika kaunti za Kilifi na Kisumu. Kwenye ajali ya Kilifi, watu 14 walifariki papo hapo na mmoja akipelekwa hospitalini, baada ya basi la Muhsin kugongana ana kwa ana na matatu eneo la Kwa Shume, barabara kuu ya Mombasa kuelekea Malindi. Walioshuhudia walisema basi la Muhsin lilipoteza mwelekeo baada ya kupasuka gurudumu na kugongana na matatu hiyo. Msimamizi wa hospitali kuu ya kaunti ndogo ya Malindi, Dkt Joab Gayo, alisema aliona miili 14 ambayo ilipelekwa katika chumba cha maiti. “Tulipokea watu 18 wakiwa wamejeruhiwa. Kati yao sita waliokuwa katika hali mahututi wamepelekwa hospitali Mombasa kwa matibabu maalum,” akasema. Dkt Gayo alisema watu wengine waliojeruhiwa kwenye ajali hiyo walipelekwa katika hospitali za kibinafsi kama vile Tawfiq na Star mjini Malindi. Dereva wa basi la Simba Coach, ambaye alikuwa safarini wakati wa mkasa huo, alimlaumu mkandarasi anayepanua barabara kuu ya Malindi- Mombasa kwa kuchukua muda mrefu. “Inawezekana mabonde na mashimo kwenye barabara hii inayoendelea kupanuliwa yamechangia kupasuka kwa gurudumu. Tunaomba serikali imhimize akamilishe kazi hii ambayo imechukua muda mrefu,” akasema dereva huyo. Kamishna wa Kaunti ya Kisumu, Samuel Anampiu kwa upande wake alisema lori la kubeba miwa liliacha njia likiwa kwenye kivuko kwenye barabara ya juu ya Kachok eneo la Nyamasaria na kuanguka umbali wa mita 20. Shirika laonya kuhusu nyama NYINGI ya nyama ya nguruwe na kuku inayouzwa katika maduka makubwa nchini sio salama kwa afya ya binadamu. Kulingana na Shirika la Kulinda Wanyama Duniani, sampuli za nyama kutoka maduka katika kaunti za Nairobi, Kisumu, Nakuru, Laikipia, Uasin Gishu na Nyeri zilionyesha kuwa asilimia 98 ya nyama ya nguruwe ilikuwa na viini vya bakteria ilihali asilimia 97 ya kuku ilikuwa na viini hivyo vinavyosababisha maradhi. Uchunguzi huo pia ulionyesha kuwa asilimia 38 ya bakteria hao ni sugu kwa dawa za kuwaua. “Hii inatokana na matumizi ya dawa za kuua bakteria kwa mifugo. Uchunguzi umeonyesha kuwa asilimia 70 ya dawa za bakteria zinazoingizwa nchini zinapewa nguruwe, kuku na ng’ombe,” ikasema taarifa kuhusu hali ya usalama wa nyama nchini. Wataalamu sasa wanapendekeza kuchukuliwa kwa hatua za kupunguza matumizi ya dawa kwa mifugo kwa kuhakikisha usafi wa mazingira ya mifugo, kuwapa chakula kifaacho pamoja na matumizi ya chanjo kuzuia magonjwa. Kisa kimoja kiliripotiwa katika kituo cha polisi cha Londiani, Kaunti ya Kericho mwishoni mwa wiki na mshukiwa mmoja alikamatwa. Kamanda wa polisi katika Kaunti-ndogo ya Londiani, Bw Rashid Ali alifichua kwamba abiria mmoja alidai kubakwa na mwendeshaji wa bodaboda. “Mwathiriwa mmoja aliripoti katika kituo cha polisi cha Londiani kwamba alibakwa mwishoni mwa wiki. Mshukiwa huyo alikamatwa na kupelekwa kortini Molo mnamo Jumanne,” alisema Bw Ali. Taifa Leo ilibaini kwamba abiria huyo mwenye umri wa miaka 32 alikuwa akitoka Nairobi kuelekea magharibi mwa Kenya aliposhambuliwa. Alikuwa amelipa Sh300 kukwepa polisi katika kizuizi cha barabarani kilichoko makutano ya Londiani. Polisi katika kaunti za Nakuru na Kericho sasa wanachunguza uwezekano wa visa kama hivyo katika kaunti hizo. Inasemekana kuwa katika muda wa siku tatu, wanawake watatu waliripoti kubakwa na waendeshaji wa bodaboda katika kituo cha polisi cha Londiani wakijaribu kuhepa kizuizi cha polisi kwenye barabara ya Mau Summit-Londiani. Mnamo Jumatatu, chifu wa lokesheni ya Tayari, Bw Hassan Waweru, pia alithibitisha kuwa visa vitatu vya ubakaji vimeripotiwa eneo hilo na wasafiri wanaokwepa vizuizi vya barabarani. “Inasikisha kwamba baadhi ya bodaboda wanawadhulumu wasafiri wanaowavukisha mpaka. Ninahimiza Wakenya kutii maagizo ya serikali, hii ndiyo njia ya pekee ya kuzuia kusambaa kwa virusi hivi, si adhabu,” alisema Bw Waweru. “Idadi ya visa vya ubakaji inaweza kuwa ya juu lakini ni wachache wanaoripoti kwa sababu wengi wanaogopa kukamatwa kwa kutumia njia za msituni kukwepa vizuizi vya barabarani. Tunawasaka wanaovitekeleza,” alisema afisa wa polisi katika kizuizi cha makutano ya Londiani. Haya yanajiri huku afisa mshirikishi wa eneo la Rift Valley, Bw George Natembeya akifichua kuwa maafisa wa polisi katika kaunti za Nakuru na Kajiado wameimarisha usalama katika vizuizi vya barabarani na wanapanga kutumia droni kuwakamata wanaovuka mipaka wakitumia njia za msituni. ARVs: Makanisa yaunga usambazwaji wa haraka VIONGOZI wa kidini katika Kaunti ya Homa Bay, Jumatano waliungana na viongozi wa kisiasa kutoka Nyanza wakiitaka serikali kuharakisha shughuli ya kusambaza ARVs inayoendelea ili kuokoa maisha ya wagonjwa wa HIV. Walisema kuwa wamesimama pamoja na viongozi wengine kuishinikiza serikali kuharakisha usambazaji wa dawa hizo kwa serikali za kaunti. Baraza la Kitaifa la Makanisa Kenya (NCCK) lilielezea wasiwasi wake kuwa maisha ya wagonjwa wa HIV Homa Bay, ambayo ni eneo linaloongoza Kenya kwa idadi ya watu wanaougua HIV yamo hatarini kufuatia hali ya serikali kukosa kutoa dawa hizo katika vituo vya afya kwa wakati ufaao. Mwenyekiti wa NCCK Homa Bay Askofu Peter Midido alisema kuchelewa huko kwa serikali katika kukabiliana na tatizo hilo huenda kukasababisha vifo vingi katika kaunti ya Homa Bay na kaunti nyinginezo za Nyanza. “HIV hudhoofisha mfumo wa kinga mwilini na kukosa kumeza ARVs jinsi ilivyoagizwa husababisha maambukizi mengineyo. Hivi karibuni huenda tukakabiliwa na janga ambapo wagonjwa watapata matatizo ya kukumbwa na maambukizi tele,” alisema. Usambazaji wa ARVs kwa vituo vya afya umekatizwa kufuatia mvutano kati ya serikali ya Kenya na Shirika la Amerika kuhusu Maendeleo Kimataifa (USAid) kuhusu masuala ya ushuru. Hakuna dawa ambazo zimetolewa kwa kaunti kuanzia January hali ambayo imewalazimu wagonjwa wa HIV kumeza dozi zilizopunguzwa za ARVs baada ya serikali za kaunti kuanza kuzipunguza kutoka kwa kiasi cha kawaida cha kipindi cha miezi mitatu hadi wiki mbili. ‘Tutakupeza Prof Ken Walibora’ Aidha, yangalikuwa yaongea na kula kama mimi, mlo mzuri ningeyaandalia na kuyarai yatuachie mtoto wa mwalimu uhai wake lakini yote tisa, twakubali yaishe. Katika udogo wake, alitamani kuwa askari na avalie magwanda mazuri kama askari. Alitamani akiwa, akue mdogo zaidi, ili atoshee redioni kama alivyodhania wanahabari walikuwa na zaidi ya hayo, alitamani sauti yake isikike redioni na asikilizwe na wasikilizaji kama alivyokuwa akisikiliza. Profesa Walibora, alikuwa na ubongo wa hekima, kifuani alijawa na moyo wa ushujaa na kinywani ulimi wa ufasaha. Kama desturi yake, aliyasema maneno na kuwaacha watu wengine watende matendo lakini alitenda matendo na kuacha watu wengine waseme maneno. Akiwa mwanahabari NMG ambapo ilikuwa mojawapo ya ndoto ya utotoni, alikizoeza kipaji chake cha uanahabari hadi kila alipotaka kukitumia, kilikuwa tayari kutumika. Katika lugha ya Kiswahili, alikuwa kama Sheikh Shaaban Roberts nchini mwetu. Kwenye makala Kina cha Fikra na Kauli ya Walibora, alikishabikia Kiswahili kwa jino na ukucha. Baadhi ya michango yake ; ubunifu wa istlahi “eneobunge” na falsafa, “tusipiganie fito, tunajenga nyumba moja” katu haitofutika. Riwaya pendwa, Siku Njema, itazidi kuwa kumbukumbu maishani mwetu kama riwaya ya kwanza ya mkenya ya Kiswahili kuwahi kutahiniwa nchini. Vipaji, alivilea. Si kwa uandishi si kwa uanahabari. Hakika, mti mkuu ukigwa, wana wa ndege huyumba. Nikiwa katika maandalizi ya kumtaka anifafanulie zaidi kuhusu istilahi “kidijiti” kwa maana ya “digital” wakati binafsi nilijua kama “dijitali”, mauti yalimchukua mtoto wa mwalimu. Huzuni. Liniumalo zaidi, nilikuwa tu nimepata namba yake ya simu ili anilee nami nije niwe kama yeye na kifo kikamchukua nikasalia na namba ambayo kila nilipoiangalia, machozi yalinibubujika usoni. Nilikosea wapi? Alisema kuzinduliwa kwa kiwanda hicho kunaenda sambamba na mikakati yake katika Ajenda Nne Kuu. Aidha, Rais Kenyatta alisema mradi huo utasaidia kubuni nafasi za kazi kwa vijana, kupitia wafanyakazi watakaoajiriwa. “Ni fahari kufungua kiwanda hiki kidogo cha uundaji wa silaha. Hatua hii inaenda sambamba na mikakati iliyoko katika Ajenda Nne Kuu, nafasi za ajira kwa vijana wetu zitapatikana. Isitoshe, ni miongoni mwa malengo tunayopania kuafikia kama taifa kwenye Ruwaza ya 2030,” akasema. Uzinduzi wa kiwanda hicho unatazamiwa kusaidia kuondoa mawakala wenye tamaa za ubinafsi katika uagizaji wa silaha za idara ya usalama kutoka nje ya nchi, na ambao wametajwa kupunja serikali. “Safari tuliyoanza leo si rahisi, itahitaji kujitolea, kuwekeza kupitia fedha na nguvukazi, na pia mafunzo kwa watakaosaidia kuifanikisha,” akasema. Waziri wa Usalama wa Ndani, Dkt Fred Matiang’i, Mkuu wa Majeshi Kenya (KDF), Meja Jenerali Robert Kibochi, na vigogo wengine wakuu katika idara ya usalama nchini walihudhuria uzinduzi huo. “Hii ni hatua kubwa tumepiga mbele na kimaendeleo kama taifa, kusaidia kuimarisha hali ya usalama,” akasema Dkt Matiang’i. Mwanamume mpenda sketi ashtakiwa kwa ubakaji MAHAKAMA moja ya Nairobi imeombwa imzuilie gerezani mwanaume anayeishi katika mtaa unaoishi maafisa wakuu wa Kijeshi (KDF) kwa madai ni “hatari kwa usalama kwa wasichana wa vyuo vikuu na wale wa umri mdogo.” Hakimu mwandamizi Bi Esther Boke alielezwa Abdirizak Adan Abdullahi, “yuko na shauku ya hali ya juu na hamu isiyoridhika ya kuwapepeta wasichana huku amewashikia bastola vichwani.” Kiongozi wa mashtaka Allan Mogere alipinga vikali Abdullahi akiachiliwa kwa dhamana akisema “ni hatari kwa usalama wa kitaifa na pia kwa wasichana wa vyuo vikuu na wale walio balehe.” “Abdullahi na mshtakiwa mwenzake Faith Washiali Bwibo wako na ushawishi mkubwa na licha ya kwamba kuna Lokodaoni wanaweza kutoroka endapo wataachiliwa kwa dhamana,” alisema Bw Mogere, Vile vile wakili Amazon Koech anayemwakilisha mhasiriwa alisisitiza , “ Abdullahi huyu hana utu.Alimbaka mlalamishi katika mtaa wa Mugoya ulioko eneo la South C kaunti ya Nairobi. Pia akimtumia Faith Washiali Bwibo alimsaliti na kumpeleka mlalamishi tena eneo duni kaunti ndogo ya Naivasha ambapo alimtupa kwenye jangwa usiku aliwe na Wanyama mwitu baada ya kukataa akimdhulumu kimapenzi.” Bi Koech alisema Abdullahi hana huruma hata kwa vile ameripotiwa katika kituo cha Polisi cha Langata kwamba “ amewabaka wasichana wengine sita lakini akawatisha na bastola kusudi asishtakiwe.” Mahakama ilielezwa mlalamishi ni mwanafunzi anayefanya shahada ya digrii ya uanasheria ni bintiye wakili mwenye tajriba ya juu jijini Nairobi. Mnamo Machi 20, 2021 , Faith ambaye ni rafikiye mlalamishi alimshawishi wakutane katika kituo kimoja cha kuuza mafuta ya Petroli alipwe simu yake muundo wa IPhone yenye thamani ya Sh40,000 iliyokuwa imeharibiwa na Abdullahi siku ile alibakwa. Badala ya kulipwa simu, Faith , Abdullahi na mlalamishi walifufuliza hadi Naivasha ambapo washtakiwa walikodisha chumba na kumtaka mlalamishi ashiriki tendo la ngono.Alikataa na usiku huo alitupwa nje gizani aliwe na Wanyama mwitu. Mlalamishi pamoja na wasichana wengine waliokataa vishawishi vya mshtakiwa walikutwa na polisi na kuokolewa. Lakini wakili anayewatetea Abdullahi na Faith alipinga ombi hilo la kuwanyima washtakiwa dhamana akisema , “ Kifungu nambari 49 cha katiba chaamuru kila mshukiwa aachiliwe kwa dhamana hata kama anakabiliwa na kesi ya aina gani.” Alipinga hatua ya Bw Mogere kusema washtakiwa wanyimwe haki yao. Pia wakili huyo aliteta kwamba “hakupewa nakala ya taarifa ya kiapo ya Koplo Mghanga kwa wakati unaofaa kupata maelezo ya washtakiwa kuhusu madai yao.” “Je unataka muda kujibu madai ya upande wa mashtaka na mawakili wa mhasiriwa,” Bi Boke alimwuliza wakili huyo wa washtakiwa mara mbili. “Hapana sitaki muda.Naomba korti isajili kwamba sikupewa nakala ya ushahidi wa Koplo Mghanga kwa wakati unaofaa,” alijibu wakili huyo ambaye hakutaka jina lake lichapishwe. Siku mbili zatenganisha kifo cha mwanamuziki Albert Gacheru wa Maitu na cha kaka yake mkubwa SIKU mbili tu baada ya mwanamuziki maarufu eneo la Mlima Kenya Albert Gacheru Wa Maitu kuaga dunia akiwa na umri wa miaka 59, kaka yake mkubwa naye amefariki akiwa na umri wa miaka 69. Bw Wa Maitu alifariki katika hospitali ya Kitaifa ya Kenyatta (KNH) baada ya kusemwa kuugua nimonia huku nduguye akifahamika kama Basilio Ngunjiri Kiarie naye akifariki katika hospitali ya JM Memorial iliyoko mtaani Olkalou, Kaunti ya Nyandarua “baada ya kuugua kwa muda mfupi na kulazwa.” Kwa mujibu wa ndugu yao mdogo kwa jina Julius Kanyora, ni siku mbili za wingu la simanzi lakini “tumekubali uamuzi wa Mungu ambaye ndiye mwenye umiliki wa uhai wetu.” Marehemu Wa Maitu atakumbukwa vyema kwa ngoma zake mbili miongoni mwa nyingi nyinginezo. Nazo ni ‘Mumunya’ (Busu) na ‘Mwendwa wakwa Mariru’ (Ewe Kipenzi Changu Unang’aa Ajabu). Albert Gacheru. Picha/ Maktaba Pia atakumbukwa kwa harakati zake za kupambana na wezi wa hakimiliki za sekta ya muziki. Kwa upande wake Bw Ngunjiri, alikuwa mwalimu mstaafu na ambaye alikuwa amewekeza katika biashara ya duka la ujumla likifahamika kama BN Enterprises. Mwendazake Ngunjiri amemuacha mjane na watoto sita ambapo wawili ni wa mke wake wa kwanza aliyeaga dunia miaka 15 iliyopita. Bw Kanyora amesema kuwa kwa sasa familia imezindua mipango ya mazishi na ambayo huenda ifanyike Jumamosi ijayo. “Tulikuwa tumeafikia asilimia 80 ya maandalizi ya mazishi ya Bw Wa Maitu. Tunawazia kuunganisha mazishi yao wawili na tuwape heshima zao za mwisho siku moja ikiwa ni Jumamosi ijayo,” akasema Bw Ngunjiri. Ushirika wa Wanamuziki na Watunzi hapa nchini—Talented Musicians and Composers (Tamco) Sacco—chini ya mwenyekiti wao Bw Epha Maina umetoa salamu za pole na rambirambi kwa familia hii. “Ni huzuni kuu lakini tufanye nini? Mungu aliyetujalia uhai wao ndiye ameamua kuwachukua… Hata sisi tuko katika mkondo huo wa kusafiri huko na tunalobakia nalo kwa sasa ni kumtegemea Mungu atupe nguvu za kustahimili yaliyotokea,” akasema Bw Maina. Bw Maina amesema kuwa ushirika wake utaungana na familia hii kwa hali na mali “huku la mno tukiiombea Mungu iwape nguvu na imani ya kimaisha kwamba tuliobaki nyuma ndio sasa tunafaa kuzingatia yale maazimio mema wendazao walikuwa wakilenga kuafikia ili tuyatimize kwa niaba yao.” ‘Tutakupeza Prof Ken Walibora’ Aidha, yangalikuwa yaongea na kula kama mimi, mlo mzuri ningeyaandalia na kuyarai yatuachie mtoto wa mwalimu uhai wake lakini yote tisa, twakubali yaishe. Katika udogo wake, alitamani kuwa askari na avalie magwanda mazuri kama askari. Alitamani akiwa, akue mdogo zaidi, ili atoshee redioni kama alivyodhania wanahabari walikuwa na zaidi ya hayo, alitamani sauti yake isikike redioni na asikilizwe na wasikilizaji kama alivyokuwa akisikiliza. Profesa Walibora, alikuwa na ubongo wa hekima, kifuani alijawa na moyo wa ushujaa na kinywani ulimi wa ufasaha. Kama desturi yake, aliyasema maneno na kuwaacha watu wengine watende matendo lakini alitenda matendo na kuacha watu wengine waseme maneno. Akiwa mwanahabari NMG ambapo ilikuwa mojawapo ya ndoto ya utotoni, alikizoeza kipaji chake cha uanahabari hadi kila alipotaka kukitumia, kilikuwa tayari kutumika. Katika lugha ya Kiswahili, alikuwa kama Sheikh Shaaban Roberts nchini mwetu. Kwenye makala Kina cha Fikra na Kauli ya Walibora, alikishabikia Kiswahili kwa jino na ukucha. Baadhi ya michango yake ; ubunifu wa istlahi “eneobunge” na falsafa, “tusipiganie fito, tunajenga nyumba moja” katu haitofutika. Riwaya pendwa, Siku Njema, itazidi kuwa kumbukumbu maishani mwetu kama riwaya ya kwanza ya mkenya ya Kiswahili kuwahi kutahiniwa nchini. Vipaji, alivilea. Si kwa uandishi si kwa uanahabari. Hakika, mti mkuu ukigwa, wana wa ndege huyumba. Nikiwa katika maandalizi ya kumtaka anifafanulie zaidi kuhusu istilahi “kidijiti” kwa maana ya “digital” wakati binafsi nilijua kama “dijitali”, mauti yalimchukua mtoto wa mwalimu. Huzuni. Liniumalo zaidi, nilikuwa tu nimepata namba yake ya simu ili anilee nami nije niwe kama yeye na kifo kikamchukua nikasalia na namba ambayo kila nilipoiangalia, machozi yalinibubujika usoni. Nilikosea wapi? Alisema kuzinduliwa kwa kiwanda hicho kunaenda sambamba na mikakati yake katika Ajenda Nne Kuu. Aidha, Rais Kenyatta alisema mradi huo utasaidia kubuni nafasi za kazi kwa vijana, kupitia wafanyakazi watakaoajiriwa. “Ni fahari kufungua kiwanda hiki kidogo cha uundaji wa silaha. Hatua hii inaenda sambamba na mikakati iliyoko katika Ajenda Nne Kuu, nafasi za ajira kwa vijana wetu zitapatikana. Isitoshe, ni miongoni mwa malengo tunayopania kuafikia kama taifa kwenye Ruwaza ya 2030,” akasema. Uzinduzi wa kiwanda hicho unatazamiwa kusaidia kuondoa mawakala wenye tamaa za ubinafsi katika uagizaji wa silaha za idara ya usalama kutoka nje ya nchi, na ambao wametajwa kupunja serikali. “Safari tuliyoanza leo si rahisi, itahitaji kujitolea, kuwekeza kupitia fedha na nguvukazi, na pia mafunzo kwa watakaosaidia kuifanikisha,” akasema. Waziri wa Usalama wa Ndani, Dkt Fred Matiang’i, Mkuu wa Majeshi Kenya (KDF), Meja Jenerali Robert Kibochi, na vigogo wengine wakuu katika idara ya usalama nchini walihudhuria uzinduzi huo. “Hii ni hatua kubwa tumepiga mbele na kimaendeleo kama taifa, kusaidia kuimarisha hali ya usalama,” akasema Dkt Matiang’i. Kenya yaomba mkopo mwingine wa Sh86 bilioni kutoka Benki ya Dunia LICHA ya pingamizi kutoka kwa Wakenya, serikali inaendelea na mtindo wake wa kuomba mikopo kutoka kwa taasisi za kimataifa kufadhili mahitaji yake wakati huu wa janga la corona. Hazina ya Kitaifa inasema inaendelea na mazungumzo na Benki ya Dunia (WB) kwa nia ya kupata mkopo mwingine wa Sh86 bilioni, siku mbili baada ya Wakenya kulalamikia mkopo wa Sh255 bilioni kutoka kwa Shirika la Fedha Ulimwenguni (IMF). Kwenye taarifa, Waziri wa Fedha Ukur Yatani alisema mkopo huo ambao utatolewa chini ya kitengo cha maendeleo katika benki hiyo, yaani Word Bank Development Policy Operations (DPO). “Mazungumzo yanaendelea baada ya Kenya kuwasilisha ombi lake katika bodi ya wakurugenzi wa Benki ya Dunia ndani ya majuma kadha yajayo. Ikiwa mazungumzo hayo yatafaulu, tutapokea mkopo huo Mei au Juni 2021,” Yatani akasema Jumatano baada ya kufanya mazungumzo na Taufila Nyamadzabo, ambaye ni mkurugenzi mkuu wa benki hiyo, kanda ya Afrika. Mnamo Mei 2020 Kenya ilipokea mkopo wa Sh106 bilioni kutoka Benki ya Dunia kuisaidia kufadhili bajeti yake na kukinga uchumi kutokana na athari zilizosababishwa na janga la Covid-19. Mkopo huo utalipwa kwa kipindi cha miaka 30. Kenya imeomba mkopo mwingine kutoka Benki ya Dunia siku chache baada ya IMF kuidhinisha mkopo wa Sh255 bilioni hatua ambayo ilichochea pingamizi nyingi kutoka kwa Wakenya katika mitandao ya kijamii. Wakenya hao waliilaumu serikali ya Rais Uhuru Kenyatta kwa kuwawekea mzigo mkubwa wa madeni ambao sasa imefika Sh8 trilioni kuanzia mwezi wa Januari. Hata hivyo, waziri Yatani amepuuzilia mbali pingamizi hizo akishikilia kuwa Kenya ina uwezo wa kumudu mikopo yake na itatumia pesa hizo kwa njia nzuri. Aliahidi kutoa maelezo ya kina kuhusu mikopo hiyo hivi karibuni ili kuzuia “Wakenya kupotoshwa na watu fulani ambao lengo lao kuu ni kuichafulia serikali jina.” Siku mbili zatenganisha kifo cha mwanamuziki Albert Gacheru wa Maitu na cha kaka yake mkubwa SIKU mbili tu baada ya mwanamuziki maarufu eneo la Mlima Kenya Albert Gacheru Wa Maitu kuaga dunia akiwa na umri wa miaka 59, kaka yake mkubwa naye amefariki akiwa na umri wa miaka 69. Bw Wa Maitu alifariki katika hospitali ya Kitaifa ya Kenyatta (KNH) baada ya kusemwa kuugua nimonia huku nduguye akifahamika kama Basilio Ngunjiri Kiarie naye akifariki katika hospitali ya JM Memorial iliyoko mtaani Olkalou, Kaunti ya Nyandarua “baada ya kuugua kwa muda mfupi na kulazwa.” Kwa mujibu wa ndugu yao mdogo kwa jina Julius Kanyora, ni siku mbili za wingu la simanzi lakini “tumekubali uamuzi wa Mungu ambaye ndiye mwenye umiliki wa uhai wetu.” Marehemu Wa Maitu atakumbukwa vyema kwa ngoma zake mbili miongoni mwa nyingi nyinginezo. Nazo ni ‘Mumunya’ (Busu) na ‘Mwendwa wakwa Mariru’ (Ewe Kipenzi Changu Unang’aa Ajabu). Albert Gacheru. Picha/ Maktaba Pia atakumbukwa kwa harakati zake za kupambana na wezi wa hakimiliki za sekta ya muziki. Kwa upande wake Bw Ngunjiri, alikuwa mwalimu mstaafu na ambaye alikuwa amewekeza katika biashara ya duka la ujumla likifahamika kama BN Enterprises. Mwendazake Ngunjiri amemuacha mjane na watoto sita ambapo wawili ni wa mke wake wa kwanza aliyeaga dunia miaka 15 iliyopita. Bw Kanyora amesema kuwa kwa sasa familia imezindua mipango ya mazishi na ambayo huenda ifanyike Jumamosi ijayo. “Tulikuwa tumeafikia asilimia 80 ya maandalizi ya mazishi ya Bw Wa Maitu. Tunawazia kuunganisha mazishi yao wawili na tuwape heshima zao za mwisho siku moja ikiwa ni Jumamosi ijayo,” akasema Bw Ngunjiri. Ushirika wa Wanamuziki na Watunzi hapa nchini—Talented Musicians and Composers (Tamco) Sacco—chini ya mwenyekiti wao Bw Epha Maina umetoa salamu za pole na rambirambi kwa familia hii. “Ni huzuni kuu lakini tufanye nini? Mungu aliyetujalia uhai wao ndiye ameamua kuwachukua… Hata sisi tuko katika mkondo huo wa kusafiri huko na tunalobakia nalo kwa sasa ni kumtegemea Mungu atupe nguvu za kustahimili yaliyotokea,” akasema Bw Maina. Bw Maina amesema kuwa ushirika wake utaungana na familia hii kwa hali na mali “huku la mno tukiiombea Mungu iwape nguvu na imani ya kimaisha kwamba tuliobaki nyuma ndio sasa tunafaa kuzingatia yale maazimio mema wendazao walikuwa wakilenga kuafikia ili tuyatimize kwa niaba yao.” Kisa kimoja kiliripotiwa katika kituo cha polisi cha Londiani, Kaunti ya Kericho mwishoni mwa wiki na mshukiwa mmoja alikamatwa. Kamanda wa polisi katika Kaunti-ndogo ya Londiani, Bw Rashid Ali alifichua kwamba abiria mmoja alidai kubakwa na mwendeshaji wa bodaboda. “Mwathiriwa mmoja aliripoti katika kituo cha polisi cha Londiani kwamba alibakwa mwishoni mwa wiki. Mshukiwa huyo alikamatwa na kupelekwa kortini Molo mnamo Jumanne,” alisema Bw Ali. Taifa Leo ilibaini kwamba abiria huyo mwenye umri wa miaka 32 alikuwa akitoka Nairobi kuelekea magharibi mwa Kenya aliposhambuliwa. Alikuwa amelipa Sh300 kukwepa polisi katika kizuizi cha barabarani kilichoko makutano ya Londiani. Polisi katika kaunti za Nakuru na Kericho sasa wanachunguza uwezekano wa visa kama hivyo katika kaunti hizo. Inasemekana kuwa katika muda wa siku tatu, wanawake watatu waliripoti kubakwa na waendeshaji wa bodaboda katika kituo cha polisi cha Londiani wakijaribu kuhepa kizuizi cha polisi kwenye barabara ya Mau Summit-Londiani. Mnamo Jumatatu, chifu wa lokesheni ya Tayari, Bw Hassan Waweru, pia alithibitisha kuwa visa vitatu vya ubakaji vimeripotiwa eneo hilo na wasafiri wanaokwepa vizuizi vya barabarani. “Inasikisha kwamba baadhi ya bodaboda wanawadhulumu wasafiri wanaowavukisha mpaka. Ninahimiza Wakenya kutii maagizo ya serikali, hii ndiyo njia ya pekee ya kuzuia kusambaa kwa virusi hivi, si adhabu,” alisema Bw Waweru. “Idadi ya visa vya ubakaji inaweza kuwa ya juu lakini ni wachache wanaoripoti kwa sababu wengi wanaogopa kukamatwa kwa kutumia njia za msituni kukwepa vizuizi vya barabarani. Tunawasaka wanaovitekeleza,” alisema afisa wa polisi katika kizuizi cha makutano ya Londiani. Haya yanajiri huku afisa mshirikishi wa eneo la Rift Valley, Bw George Natembeya akifichua kuwa maafisa wa polisi katika kaunti za Nakuru na Kajiado wameimarisha usalama katika vizuizi vya barabarani na wanapanga kutumia droni kuwakamata wanaovuka mipaka wakitumia njia za msituni. Huduma za ukaguzi magari kutekelezwa kila Ijumaa mjini Murang’a KAMISHNA wa Kaunti ya Murang’a Bw Mohamned Barre ametangaza Ijumaa kuwa huduma za ukaguzi wa magari zitaanza kutolewa na Mamlaka ya Usalama Barabarani Nchini (NTSA) kila Ijumaa mjini Murang’a. Bw Barre ametangaza kuwa hatua hiyo imeafikiwa kufuatia ugumu wa wamiliki wa magari katika kaunti hiyo kuzimwa kupata huduma hizo katika miji ya Nairobi na Thika kufuatia ‘lockdown’ iliyowekwa kupambana na janga la Covid-19 Rais Uhuru Kenyatta alipotangaza Machi 26. Kamishna amesema marufuku hayo yamesababishia wengi kutatizika kwa kuwa ni kinyume na sheria za trafiki kuendesha gari ambalo halina cheti cha ukaguzi. Bw Barre ametangaza kuwa maafisa wa NTSA sasa watakuwa wakikita kambi kila Ijumaa katika karakana ya Wizara ya Uchukuzi iliyoko katika barabara ya Kutoka Murang’a hadi Sagana. “Serikali imetambua kuwa kuna shida kubwa kwa wamiliki wa magari wakisaka huduma hizi za ukaguzi. Mikakati hii ni ya kutatua shida hiyo na tutakuwa tukitekeleza wajibu huo kila Ijumaa,” akasema. Aidha Bw Barre ametangaza kuwa leseni za kisasa zinazotolewa kidijitali zitaendea kupeanwa kwa waliojisali kila ijumaa ya wiki katika kituo cha Huduma Kilichoko Mjini Murang’a. ‘Tutakupeza Prof Ken Walibora’ Aidha, yangalikuwa yaongea na kula kama mimi, mlo mzuri ningeyaandalia na kuyarai yatuachie mtoto wa mwalimu uhai wake lakini yote tisa, twakubali yaishe. Katika udogo wake, alitamani kuwa askari na avalie magwanda mazuri kama askari. Alitamani akiwa, akue mdogo zaidi, ili atoshee redioni kama alivyodhania wanahabari walikuwa na zaidi ya hayo, alitamani sauti yake isikike redioni na asikilizwe na wasikilizaji kama alivyokuwa akisikiliza. Profesa Walibora, alikuwa na ubongo wa hekima, kifuani alijawa na moyo wa ushujaa na kinywani ulimi wa ufasaha. Kama desturi yake, aliyasema maneno na kuwaacha watu wengine watende matendo lakini alitenda matendo na kuacha watu wengine waseme maneno. Akiwa mwanahabari NMG ambapo ilikuwa mojawapo ya ndoto ya utotoni, alikizoeza kipaji chake cha uanahabari hadi kila alipotaka kukitumia, kilikuwa tayari kutumika. Katika lugha ya Kiswahili, alikuwa kama Sheikh Shaaban Roberts nchini mwetu. Kwenye makala Kina cha Fikra na Kauli ya Walibora, alikishabikia Kiswahili kwa jino na ukucha. Baadhi ya michango yake ; ubunifu wa istlahi “eneobunge” na falsafa, “tusipiganie fito, tunajenga nyumba moja” katu haitofutika. Riwaya pendwa, Siku Njema, itazidi kuwa kumbukumbu maishani mwetu kama riwaya ya kwanza ya mkenya ya Kiswahili kuwahi kutahiniwa nchini. Vipaji, alivilea. Si kwa uandishi si kwa uanahabari. Hakika, mti mkuu ukigwa, wana wa ndege huyumba. Nikiwa katika maandalizi ya kumtaka anifafanulie zaidi kuhusu istilahi “kidijiti” kwa maana ya “digital” wakati binafsi nilijua kama “dijitali”, mauti yalimchukua mtoto wa mwalimu. Huzuni. Liniumalo zaidi, nilikuwa tu nimepata namba yake ya simu ili anilee nami nije niwe kama yeye na kifo kikamchukua nikasalia na namba ambayo kila nilipoiangalia, machozi yalinibubujika usoni. Nilikosea wapi? “Ni kweli niliendesha pikipiki bila leseni kwa vile niko na watoto wanne ninaowatunza. Wawili ni wangu na wawili ni wa ndugu yangu aliyefariki. Sasa wote wanahitaji chakula.Singeweza kusubiri watoto wafe njaa,” alisema Wanyonyi. Kwa kila kosa kati ya hao manne mshtakiwa alitozwa faini ama atumikie kifungo cha miezi miwili. Waziri Mkuu wa Uingereza, Boris Johnson ametuma salamu zake za pole kwa familia ya Malkia Elizabeth II, akisema amepokea habari hizo kwa mshangao na huzuni. “Alikuwa mshirika wa kifalme aliyehudumu kwa muda mrefu. Ni mmoja wa walioshiriki Vita vya Pili vya Dunia na alitajwa kuwa Shujaa. Prince Philip alisaidia kuongoza familia ya Kifalme na Ufalme ili iweze kuwa taasisi muhimu,” akasema Waziri Mkuu Boris. Rais wa Kenya Uhuru Kenyatta katika risala zake za rambirambi amemfariji Malkia Elizabeth II, Familia ya Kifalme, Waziri Mkuu Boris Johnson na raia wa Uingereza. Rais Kenyatta amesema Philip amekuwa nguzo ya umoja ulimwenguni. “Mstahiki Prince Philip amekuwa ishara kuu ya maadili ya familia na umoja wa raia wa Uingereza na vile vile jamii ya kimataifa. Hakika, tunamwomboleza mtu mashuhuri aliyependa utangamano wa amani miongoni mwa wanadamu,” amesema Rais Kenyatta. Akiwa mume wa Malkia Elizabeth II, alimsaidia kuongoza kwa kipindi cha muda wa miaka 65 mfululizo, hadi kustaafu kwake 2017. Amekuwa nguzo kuu kwa Malkia kwa zaidi ya miaka 70. Cheo chake kimekuwa ni ‘Duke wa Edinburgh’. Mwendazake ametajwa kusaidia kuboresha miradi mbalimbali ya maendeleo Uingereza. Aidha, alikuwa mtoto wa kipekee wa kiume wa Mwanamfalme Andrew wa Ugiriki na Mwanamalkia Alice wa Battenberg. Pamoja na Malkia Elizabeth II, walikuwa wamejaliwa kupata watoto wanne, wajukuu wanane na vitukuu 10. Waliopatikana na pombe kituo cha polisi wachekesha korti WANAUME wawili walifanya kila mmoja katika mahakama moja ya Nairobi kuangua kicheko walipoungama “tulikutwa na Muratina (pombe ya kienyeji) ndani ya kituo cha polisi cha Kabete ya kusherehekea kufufuka kwa Mwokozi Yesu Kristo alipomshinda Ibilisi msalabani.” Mabw Joseph Kirui na Shadrack Tanui waliungama hayo waliposhtakiwa mbele ya hakimu mwandamizi mahakama ya Kibera Bi Esther Boke kwa kupatikana na lita mbili ya Muratina. Kirui na Tanui walikiri makosa dhidi yao na kuapa kueleza korti ukweli. Wakijitetea walisema, “ Ukweli ni kwamba tulipatikana na pombe hii haramu ndani ya kituo cha Polisi cha Kabete. Tulikuwa tumeenda kumlipia dhamana rafiki yetu aliyekuwa amekamatwa. Hii ndio nambari ya OB ( occurrence book number) ya mwenzetu huyo.” Bw Tanui alieleza korti kuwa walikuwa wameweka Muratina hiyo ndani ya gari lao nambari ya usajili KCL 819R. Bi Kamau alimwamuru Bw Kiama awe akipiga ripoti kwa polisi kila siku kwa muda wa siku 10. Hakimu alikataa ombi la Mkurugenzi wa Mashtaka ya Umma (DPP) Bw Noordin Haji la kumzuia Bw Kiama kwa muda wa siku 14 kuhojiwa kuhusiana na habari alizosambaza katika mitandao ya kijamii kuhusu ruzuku iliyopewa Serikali na shirika la kimataifa (IMF). Hakimu alifahamishwa madai kwamba “Rais Kenyatta hana hadhi ya kukopa pesa kwa niaba ya wakenya kufadhili miradi kadha ya maendeleo ni kudunisha majukumu yake ikitiliwa maanani ndiye kiungo cha umoja wa wakenya.” Lakini mawakili Martha Karua na Harun Ndubi waliomba mahakama imwachilie kwa dhamana wakisema “ kuna uhuru wa usemi na mawazo na kwamba hakuna makosa makosa mmoja kusema Rais Kenyatta hapasi kukopa pesa kwa niaba ya wakenya kuwaongezea mzigo wa deni.” Akizugumza baada ya kuachiliwa kwa dhamana Bw Kiama alisema ,”ukweli ni kuwa siko huru kwa vile nimepewa dhamana ya kiwango cha juu sawa na hii ni sawa kuamuru niendelee kukakaa rumande.” Huduma za ukaguzi magari kutekelezwa kila Ijumaa mjini Murang’a KAMISHNA wa Kaunti ya Murang’a Bw Mohamned Barre ametangaza Ijumaa kuwa huduma za ukaguzi wa magari zitaanza kutolewa na Mamlaka ya Usalama Barabarani Nchini (NTSA) kila Ijumaa mjini Murang’a. Bw Barre ametangaza kuwa hatua hiyo imeafikiwa kufuatia ugumu wa wamiliki wa magari katika kaunti hiyo kuzimwa kupata huduma hizo katika miji ya Nairobi na Thika kufuatia ‘lockdown’ iliyowekwa kupambana na janga la Covid-19 Rais Uhuru Kenyatta alipotangaza Machi 26. Kamishna amesema marufuku hayo yamesababishia wengi kutatizika kwa kuwa ni kinyume na sheria za trafiki kuendesha gari ambalo halina cheti cha ukaguzi. Bw Barre ametangaza kuwa maafisa wa NTSA sasa watakuwa wakikita kambi kila Ijumaa katika karakana ya Wizara ya Uchukuzi iliyoko katika barabara ya Kutoka Murang’a hadi Sagana. “Serikali imetambua kuwa kuna shida kubwa kwa wamiliki wa magari wakisaka huduma hizi za ukaguzi. Mikakati hii ni ya kutatua shida hiyo na tutakuwa tukitekeleza wajibu huo kila Ijumaa,” akasema. Aidha Bw Barre ametangaza kuwa leseni za kisasa zinazotolewa kidijitali zitaendea kupeanwa kwa waliojisali kila ijumaa ya wiki katika kituo cha Huduma Kilichoko Mjini Murang’a. Bi Boke pia alisema alimsikiza baba ya mmoja wa walalamishi ambaye ni wakili mwenye tajriba ya juu aliposema “naumwa sana na kitendo hiki cha mshtakiwa wa kwanza kumbaka binti yangu na kumtupa jangwani aliwe na fisi. Mshtakiwa huyu hana utu hata!” Hakimu alisema upande wa mashtaka umewasilisha ushahidi wa kutosha kwamba washtakiwa watavuruga haki na “hata kuwatishia maisha walalamishi.” “Abdullahi huyu hana utu. Alimbaka mteja wangu katika mtaa wa Mugoya ulioko eneo la South C kaunti ya Nairobi. Pia akimtumia Faith Washiali Bwibo, alimsaliti na kumpeleka mlalamishi tena eneo duni kaunti ndogo ya Naivasha, ambapo alimtupa kwenye jangwa usiku aliwe na wanyama mwitu baada ya kukataa dhuluma zake za kimapenzi.” wakili anayemwakilisha mwathiriwa, Bi Amazon Koech alieleza mahakama. Dammah: Tunahitaji kuwa wabunifu kwenye kazi zetu mwanzo MWANZO kila mja hujipa matumaini ambapo huwa ni hali ya kutarajia. Ni katika hali ya kutumainia na kuvumilia ambapo anaamini nyota yake itang’aa na kutinga upeo wa mwigizaji wa kimataifa. Anasema ingawa hajapata mashiko anataka kukuza talanta yake zaidi ili kutimiza azimio lake. Dada huyu anasema tangia akiwa mtoto alitamani sana kuhitimu kuwa mtangazaji kama taaluma yake lakini ndoto hiyo haikutimia. Katika mpango mzima, Damaris Okeyo anayefahamika kama Dammah amepania kujituma katika masuala ya maigizo akilenga kufikia hadhi ya Angelina Jolie mzawa wa Marekani. Kando na usanii dada huyu ni msusi pia hufanya biashara ya kuuza nguo za wanawake. Jolie anajivunia kushiriki filamu kama ‘Eternals,’ ‘Wanted,’ Original Sin,’ na ‘Maleficent’ kati ya zingine. ”Binafsi mwaka 2013 nilijitosa katika tasnia ya uigizaji baada ya kutazama kazi yake kwenye filamu ya ‘Salt’,” alisema na kuongeza kuwa anatamani sana kutimiza ndoto ya kushiriki filamu na kupeperusha kwenye runinga. ‘Ingawa janga la virusi vya corona limechangia wengi kupoteza ajira ambapo katika tasnia ya maigizo makundi mengi yamepiga breki shughuli za uigizaji. Hata hivyo ninaamini ipo siku watanikubali,” akasema. Hajapiga hatua kubwa katika uigizaji lakini anajivunia kushiriki michezo ya kuigiza wakitumia vitabu vya riwaya na makundi tofauti ikiwamo The Messengers Youth Group, Forever Arts Production na Goal Archievers Theatre production kati ya mengine. TARAJI PENDA HENSON Kwa waigizaji wa kimataifa binti huyu anatamani sana kutua jukwaa moja nao Angelina Jolie na Taraji Penda Henson maarufu Cookie aliye mzawa wa Marekani. Taraji alijizolea umaarufu mkubwa kupitia filamu zake ikiwamo ‘Empire,’ ‘What men want,’ ‘Baby boy,’ na ‘Hidden figures’ kati ya zinginezo. Anasema serikali inastahili kutambua uigizaji kama ajira kwa wasanii wengi tu wanaume na wanawake wakubwa kwa wadogo. USHAURI Kwa waigizaji wanaokuja kwenye gemu anawahimiza wawe wabunifu pia wasiwe wepesi wa kuvunjika moyo. ”Kwa wenzangu wanastahili kuelewa kuwa changamoto ni tele bali wanastahili kuwa wavumilifu. Pia wanastahili kufahamu kuwa sio rahisi kupata nafasi ya ajira maana kila sekta ina pandashuka zake.” Pia anawashauri kuwa makini zaidi ili kuwakwepa maprodusa wale hupenda kuwashusha wanawake hadhi. Anasema kuwa uigizaji unahitaji kuvumilia maana mafanikio hayapatikani rahisi. Daisy: Amepania kutinga upeo wa Gal-Gadot Varsano TASNIA ya filamu hapa nchini inazidi kufurika wasanii wanaokuja kila kuchao. Daisy Waigumo Karuiru ni kati ya wana dada wanaopania kutinga hadhi ya wana maigizo wa kimataifa miaka ijayo. ”Ingawa tangia nikiwa mtoto nilidhamiria kuhitimu kuwa rubani nilifanikiwa kuhitimu kwa shahada ya digrii katika masuala ya uigizaji kwenye Chuo Kikuu cha Kenyatta (KU),” amesema na kuongeza kuwa ameshiriki uigizaji kwa miaka saba. Katika mpango mzima binti huyu aliyezaliwa mwaka 1995 amepania kutinga upeo wa mwigizaji wa kimataifa mzawa wa Israel, Gal Gadot-Varsano ambaye anajivunia kushiriki filamu nyingi tu ikiwamo ‘Wonder Woman.’ Binti huyo kwa sasa amezamia uigizaji pekee baada ya kuacha ualimu katika shule ya msingi. MAFUNDI Dada huyu ameshiriki uigizaji na makundi mawili ‘Nation players Theatre ‘na ‘Forever Arts Group,’ ambayo hushughuli na michezo ya kuigiza kwa kufuata mwongozo wa vitabu vya riwaya. Hata hivyo anajivunia kushiriki filamu tatu kama mwigizaji wa ziada ambazo zilizopata mpenyo na kuonyeshwa kwenye runinga. Anaponda vyombo vya habari nchini ambazo huwapatia filamu za kigeni kipau mbele badala ya kuonyesha kazi za wazalendo kuwatia moyo kazi zao. Anasema hatua hiyo imechangia Wakenya wengi kuegemea filamu za kigeni kutoka mataifa yaliyopiga hatua katika sekta ya maigizo kama Nigeria, Ghana, Tanzania na Afrika Kusini kati ya mengine. NOLLYWOOD Anasema kwa waigizaji wa Afrika angependa sana kufanya kazi na wasanii mahiri kama Destiny Etiko na Uche Jombo zawa wa Nigeria. Wawili hao wameshiriki filamu kama ‘The Storm,’ ‘Idemili,’ na ‘Lagos Cougars,’ ‘Mrs Somebody’ mtawalia. Kwa wasanii wa hapa nchini anaota kujikuta jukwaa moja na wenzie kama Sera Teshna Ndanu na Sarah Hassan. Anasema miaka mitano ijayo amepania kuwa mwigizaji mkubwa Afrika pia kuanzishwa brandi yake ili kutoa nafasi za ajira kwa waigizaji wanaokuja na kukuza tasnia ya filamu. ”Binafsi sina shaka kutaja kuwa natamani sana kumiliki brandi ya kuzalisha filamu maana ninaendelea kupata maarifa kila kuchao.” Anasema malipo duni pia kukosa ajira ni kati ya changamoto ambazo wengi wao hupitia. Anashauri wenzie kuwa wabunifu, wajiamini, wajiheshimu pia watie bidii zaidi bila kusahau kumuweka Mungu mbele ili kufikia malengo yao katika tasnia ya maigizo. Bei ya chai sasa yapanda kanuni mpya zikianza kuzaa matunda MAUZO ya chai katika mnada wa Mombasa yameimarika hadi kiwango cha asilimia 87, baada ya kudorora kwa muda mrefu. Imariko hilo linatokana na kanuni zilizowekwa na Shirika la Ustawi wa Sekta ya Majani Chai Nchini (KTDA). Shirika hilo lilisema uamuzi wake wa kuanzisha mpango wa bei ya wastani ambayo chai inapaswa kuuzwa, ulilenga kuhakikisha kuwa wakulima wanapata faida, na umeanza kuzaa matunda. Katika taarifa, KTDA ilisema kuwa viwanda vinavyofungamana nayo, viliuza asilimia 87 ya majani chai yaliyowasilishwa katika mnada wa chai mnamo Julai 27. Hii ni kutokana na mauzo ya kiwango cha asilimia 19 katika wiki iliyotangulia. “Chai iliuzwa kwa bei wastani ya Sh248 kwa kilo moja ikilinganishwa na Sh217 kwa kilo katika mnada wa mwaka jana na Sh206 kwa kilo wiki tatu zilizopita. Hii ni kabla ya kuwekwa kwa bei ya chini kabisa ambayo chai inafaa kuuzwa,” KTDA ikasema. Bodi mpya ya KTDA iliweka bei ya Sh263 kwa kilo moja ya chai iliyotayarishwa mnamo Julai 10. Hatua hiyo imechangia kupungua kwa ununuzi wa chai katika mnada huo ili kutoa nafasi kwa soko kujifahamisha na mwongozo huo mpya. Ufanisi huo ni baraka kwa zaidi ya wakulima 600,000 wanaohudumiwa na KTDA na ambao kwa muda mrefu wameathirika kutokana na bei duni. “Tumefurahishwa na kuimarika kwa mauzo ya chai katika mnada, na hii inaashiria kuwa wanunuzi wetu wanatambua haja ya kustawishwa kwa kilimo cha majani chai,” akasema Bw Wilson Muthaura, kaimu mwenyekiti wa KTDA. Bei ya chai katika mnada wa Mombasa imekuwa ikishuka tangu 2018 na mwaka huu ikashuka hadi Sh200. Hali hii ilitishia kuwasababishia wakulima hasara. Mbali na suala la bei, bodi ya KTDA pia imevitaka viwanda vya majani chai kupunguza gharama ya utayarishaji kilo moja ya chai huku wakilenga kuimarisha ubora wa zao hilo ili kuvutia bei bora. Raila anavyosuka ODM na Nyanza tayari kwa 2022 KIONGOZI wa chama cha ODM, Raila Odinga, ameanza kupanga chama chake na ngome yake ya kisiasa ya Nyanza huku akijiandaa kuzindua rasmi kampeni yake ya kugombea urais kwenye uchaguzi mkuu wa 2022. Bw Odinga amechukua hatua za kuhakikisha himaya yake ya kisiasa ya Nyanza inayohusisha kaunti sita za Kisumu, Siaya, Homa Bay, Migori, Kisii na Nyamira, imeungana kabla ya kutangaza rasmi azma yake ya kugombea urais kwa mara ya tano na muungano mpya wa kisiasa. Chama chake pia kimeanza uchaguzi wa mashinani maeneo tofauti nchini na kukaribisha wanachama waliokiasi warudi. Mnamo Ijumaa, Bw Odinga ambaye kufikia sasa hajatangaza rasmi azma yake, alipatanisha viongozi wa Kaunti ya Kisii na waziri wa usalama wa ndani Fred Matiang’i, katika hatua ya kuhakikisha ngome yake ni thabiti. Dkt Matiang’i alitofautiana na Gavana James Ongwae, Mwakilishi wa wanawake Janet Ong’era na Seneta Sam Ongeri, wakati wa uchaguzi mdogo wa eneobunge la Bonchari, ambao ODM ilishinda. Viongozi hao walimlaumu Dkt Matiangi kwa kutumia polisi na maafisa wa utawala kuwahangaisha kwenye uchaguzi huo. Baada ya uchaguzi huo, Bw Odinga alikashifu matumizi ya polisi kwenye uchaguzi na kulaumu baadhi ya maafisa wa serikali kwa kuingilia masuala ya siasa na kuvuruga demokrasia. Duru zinasema Bw Odinga alichukua hatua ya kuwapatanisha viongozi wa Kisii kuhakikisha ngome yake iko thabiti na kuzuia upenyo wa Naibu Rais William Ruto ambaye ana washirika kadhaa eneo hilo. “Raila anafahamu kuwa katika ngome yake ya Nyanza, ni kaunti za Kisii na Nyamira pekee ambako Dkt Ruto anaweza kupenya kwa urais na kumpa ushindani. Hii ndiyo sababu ameamua kupatanisha Dkt Matiang’i na viongozi waliotofautiana,” asema mdadisi wa siasa, Bw Tom Maosa. Anasema katika kaunti nyingine nne za Luo Nyanza, umaarufu wa Bw Odinga hauwezi kutikisika. Wadadisi wa siasa wanasema kwa kuwa na kaunti sita za Nyanza nyuma yake, Bw Odinga atakuwa amejihakikishia kura zaidi ya 2.2 milioni. Kaunti za Kisii na Nyamira zina zaidi ya wapigakura 855,000 kulingana na sajili wa Tume Huru ya Uchaguzi na Mipaka ya 2017. Kaunti nne za Siaya, Kisumu, Homa Bay na Migori zina jumla ya kura 1, 464,671 kulingana na sajili hiyo. Kulingana na Bw Maosa, kwa kuunganisha eneo pana la Nyanza nyuma yake, Bw Odinga atakuwa ameongeza nafasi yake kujadili miungano na vigogo wa kisiasa wa maeneo mengine. Ili kuhakikisha kwamba chama chake kitakuwa na nguvu kwenye uchaguzi mkuu wa 2022, Bw Odinga ameagiza mfumo wa uteuzi huru ambao hautaingiliwa na viongozi wa chama. Dammah: Tunahitaji kuwa wabunifu kwenye kazi zetu mwanzo MWANZO kila mja hujipa matumaini ambapo huwa ni hali ya kutarajia. Ni katika hali ya kutumainia na kuvumilia ambapo anaamini nyota yake itang’aa na kutinga upeo wa mwigizaji wa kimataifa. Anasema ingawa hajapata mashiko anataka kukuza talanta yake zaidi ili kutimiza azimio lake. Dada huyu anasema tangia akiwa mtoto alitamani sana kuhitimu kuwa mtangazaji kama taaluma yake lakini ndoto hiyo haikutimia. Katika mpango mzima, Damaris Okeyo anayefahamika kama Dammah amepania kujituma katika masuala ya maigizo akilenga kufikia hadhi ya Angelina Jolie mzawa wa Marekani. Kando na usanii dada huyu ni msusi pia hufanya biashara ya kuuza nguo za wanawake. Jolie anajivunia kushiriki filamu kama ‘Eternals,’ ‘Wanted,’ Original Sin,’ na ‘Maleficent’ kati ya zingine. ”Binafsi mwaka 2013 nilijitosa katika tasnia ya uigizaji baada ya kutazama kazi yake kwenye filamu ya ‘Salt’,” alisema na kuongeza kuwa anatamani sana kutimiza ndoto ya kushiriki filamu na kupeperusha kwenye runinga. ‘Ingawa janga la virusi vya corona limechangia wengi kupoteza ajira ambapo katika tasnia ya maigizo makundi mengi yamepiga breki shughuli za uigizaji. Hata hivyo ninaamini ipo siku watanikubali,” akasema. Hajapiga hatua kubwa katika uigizaji lakini anajivunia kushiriki michezo ya kuigiza wakitumia vitabu vya riwaya na makundi tofauti ikiwamo The Messengers Youth Group, Forever Arts Production na Goal Archievers Theatre production kati ya mengine. TARAJI PENDA HENSON Kwa waigizaji wa kimataifa binti huyu anatamani sana kutua jukwaa moja nao Angelina Jolie na Taraji Penda Henson maarufu Cookie aliye mzawa wa Marekani. Taraji alijizolea umaarufu mkubwa kupitia filamu zake ikiwamo ‘Empire,’ ‘What men want,’ ‘Baby boy,’ na ‘Hidden figures’ kati ya zinginezo. Anasema serikali inastahili kutambua uigizaji kama ajira kwa wasanii wengi tu wanaume na wanawake wakubwa kwa wadogo. USHAURI Kwa waigizaji wanaokuja kwenye gemu anawahimiza wawe wabunifu pia wasiwe wepesi wa kuvunjika moyo. ”Kwa wenzangu wanastahili kuelewa kuwa changamoto ni tele bali wanastahili kuwa wavumilifu. Pia wanastahili kufahamu kuwa sio rahisi kupata nafasi ya ajira maana kila sekta ina pandashuka zake.” Pia anawashauri kuwa makini zaidi ili kuwakwepa maprodusa wale hupenda kuwashusha wanawake hadhi. Anasema kuwa uigizaji unahitaji kuvumilia maana mafanikio hayapatikani rahisi. Daisy: Amepania kutinga upeo wa Gal-Gadot Varsano TASNIA ya filamu hapa nchini inazidi kufurika wasanii wanaokuja kila kuchao. Daisy Waigumo Karuiru ni kati ya wana dada wanaopania kutinga hadhi ya wana maigizo wa kimataifa miaka ijayo. ”Ingawa tangia nikiwa mtoto nilidhamiria kuhitimu kuwa rubani nilifanikiwa kuhitimu kwa shahada ya digrii katika masuala ya uigizaji kwenye Chuo Kikuu cha Kenyatta (KU),” amesema na kuongeza kuwa ameshiriki uigizaji kwa miaka saba. Katika mpango mzima binti huyu aliyezaliwa mwaka 1995 amepania kutinga upeo wa mwigizaji wa kimataifa mzawa wa Israel, Gal Gadot-Varsano ambaye anajivunia kushiriki filamu nyingi tu ikiwamo ‘Wonder Woman.’ Binti huyo kwa sasa amezamia uigizaji pekee baada ya kuacha ualimu katika shule ya msingi. MAFUNDI Dada huyu ameshiriki uigizaji na makundi mawili ‘Nation players Theatre ‘na ‘Forever Arts Group,’ ambayo hushughuli na michezo ya kuigiza kwa kufuata mwongozo wa vitabu vya riwaya. Hata hivyo anajivunia kushiriki filamu tatu kama mwigizaji wa ziada ambazo zilizopata mpenyo na kuonyeshwa kwenye runinga. Anaponda vyombo vya habari nchini ambazo huwapatia filamu za kigeni kipau mbele badala ya kuonyesha kazi za wazalendo kuwatia moyo kazi zao. Anasema hatua hiyo imechangia Wakenya wengi kuegemea filamu za kigeni kutoka mataifa yaliyopiga hatua katika sekta ya maigizo kama Nigeria, Ghana, Tanzania na Afrika Kusini kati ya mengine. NOLLYWOOD Anasema kwa waigizaji wa Afrika angependa sana kufanya kazi na wasanii mahiri kama Destiny Etiko na Uche Jombo zawa wa Nigeria. Wawili hao wameshiriki filamu kama ‘The Storm,’ ‘Idemili,’ na ‘Lagos Cougars,’ ‘Mrs Somebody’ mtawalia. Kwa wasanii wa hapa nchini anaota kujikuta jukwaa moja na wenzie kama Sera Teshna Ndanu na Sarah Hassan. Anasema miaka mitano ijayo amepania kuwa mwigizaji mkubwa Afrika pia kuanzishwa brandi yake ili kutoa nafasi za ajira kwa waigizaji wanaokuja na kukuza tasnia ya filamu. ”Binafsi sina shaka kutaja kuwa natamani sana kumiliki brandi ya kuzalisha filamu maana ninaendelea kupata maarifa kila kuchao.” Anasema malipo duni pia kukosa ajira ni kati ya changamoto ambazo wengi wao hupitia. Anashauri wenzie kuwa wabunifu, wajiamini, wajiheshimu pia watie bidii zaidi bila kusahau kumuweka Mungu mbele ili kufikia malengo yao katika tasnia ya maigizo. Bei ya chai sasa yapanda kanuni mpya zikianza kuzaa matunda MAUZO ya chai katika mnada wa Mombasa yameimarika hadi kiwango cha asilimia 87, baada ya kudorora kwa muda mrefu. Imariko hilo linatokana na kanuni zilizowekwa na Shirika la Ustawi wa Sekta ya Majani Chai Nchini (KTDA). Shirika hilo lilisema uamuzi wake wa kuanzisha mpango wa bei ya wastani ambayo chai inapaswa kuuzwa, ulilenga kuhakikisha kuwa wakulima wanapata faida, na umeanza kuzaa matunda. Katika taarifa, KTDA ilisema kuwa viwanda vinavyofungamana nayo, viliuza asilimia 87 ya majani chai yaliyowasilishwa katika mnada wa chai mnamo Julai 27. Hii ni kutokana na mauzo ya kiwango cha asilimia 19 katika wiki iliyotangulia. “Chai iliuzwa kwa bei wastani ya Sh248 kwa kilo moja ikilinganishwa na Sh217 kwa kilo katika mnada wa mwaka jana na Sh206 kwa kilo wiki tatu zilizopita. Hii ni kabla ya kuwekwa kwa bei ya chini kabisa ambayo chai inafaa kuuzwa,” KTDA ikasema. Bodi mpya ya KTDA iliweka bei ya Sh263 kwa kilo moja ya chai iliyotayarishwa mnamo Julai 10. Hatua hiyo imechangia kupungua kwa ununuzi wa chai katika mnada huo ili kutoa nafasi kwa soko kujifahamisha na mwongozo huo mpya. Ufanisi huo ni baraka kwa zaidi ya wakulima 600,000 wanaohudumiwa na KTDA na ambao kwa muda mrefu wameathirika kutokana na bei duni. “Tumefurahishwa na kuimarika kwa mauzo ya chai katika mnada, na hii inaashiria kuwa wanunuzi wetu wanatambua haja ya kustawishwa kwa kilimo cha majani chai,” akasema Bw Wilson Muthaura, kaimu mwenyekiti wa KTDA. Bei ya chai katika mnada wa Mombasa imekuwa ikishuka tangu 2018 na mwaka huu ikashuka hadi Sh200. Hali hii ilitishia kuwasababishia wakulima hasara. Mbali na suala la bei, bodi ya KTDA pia imevitaka viwanda vya majani chai kupunguza gharama ya utayarishaji kilo moja ya chai huku wakilenga kuimarisha ubora wa zao hilo ili kuvutia bei bora. Raila anavyosuka ODM na Nyanza tayari kwa 2022 KIONGOZI wa chama cha ODM, Raila Odinga, ameanza kupanga chama chake na ngome yake ya kisiasa ya Nyanza huku akijiandaa kuzindua rasmi kampeni yake ya kugombea urais kwenye uchaguzi mkuu wa 2022. Bw Odinga amechukua hatua za kuhakikisha himaya yake ya kisiasa ya Nyanza inayohusisha kaunti sita za Kisumu, Siaya, Homa Bay, Migori, Kisii na Nyamira, imeungana kabla ya kutangaza rasmi azma yake ya kugombea urais kwa mara ya tano na muungano mpya wa kisiasa. Chama chake pia kimeanza uchaguzi wa mashinani maeneo tofauti nchini na kukaribisha wanachama waliokiasi warudi. Mnamo Ijumaa, Bw Odinga ambaye kufikia sasa hajatangaza rasmi azma yake, alipatanisha viongozi wa Kaunti ya Kisii na waziri wa usalama wa ndani Fred Matiang’i, katika hatua ya kuhakikisha ngome yake ni thabiti. Dkt Matiang’i alitofautiana na Gavana James Ongwae, Mwakilishi wa wanawake Janet Ong’era na Seneta Sam Ongeri, wakati wa uchaguzi mdogo wa eneobunge la Bonchari, ambao ODM ilishinda. Viongozi hao walimlaumu Dkt Matiangi kwa kutumia polisi na maafisa wa utawala kuwahangaisha kwenye uchaguzi huo. Baada ya uchaguzi huo, Bw Odinga alikashifu matumizi ya polisi kwenye uchaguzi na kulaumu baadhi ya maafisa wa serikali kwa kuingilia masuala ya siasa na kuvuruga demokrasia. Duru zinasema Bw Odinga alichukua hatua ya kuwapatanisha viongozi wa Kisii kuhakikisha ngome yake iko thabiti na kuzuia upenyo wa Naibu Rais William Ruto ambaye ana washirika kadhaa eneo hilo. “Raila anafahamu kuwa katika ngome yake ya Nyanza, ni kaunti za Kisii na Nyamira pekee ambako Dkt Ruto anaweza kupenya kwa urais na kumpa ushindani. Hii ndiyo sababu ameamua kupatanisha Dkt Matiang’i na viongozi waliotofautiana,” asema mdadisi wa siasa, Bw Tom Maosa. Anasema katika kaunti nyingine nne za Luo Nyanza, umaarufu wa Bw Odinga hauwezi kutikisika. Wadadisi wa siasa wanasema kwa kuwa na kaunti sita za Nyanza nyuma yake, Bw Odinga atakuwa amejihakikishia kura zaidi ya 2.2 milioni. Kaunti za Kisii na Nyamira zina zaidi ya wapigakura 855,000 kulingana na sajili wa Tume Huru ya Uchaguzi na Mipaka ya 2017. Kaunti nne za Siaya, Kisumu, Homa Bay na Migori zina jumla ya kura 1, 464,671 kulingana na sajili hiyo. Kulingana na Bw Maosa, kwa kuunganisha eneo pana la Nyanza nyuma yake, Bw Odinga atakuwa ameongeza nafasi yake kujadili miungano na vigogo wa kisiasa wa maeneo mengine. Ili kuhakikisha kwamba chama chake kitakuwa na nguvu kwenye uchaguzi mkuu wa 2022, Bw Odinga ameagiza mfumo wa uteuzi huru ambao hautaingiliwa na viongozi wa chama. UFUFUZI wa mpango wa 4-K Club katika shule za msingi na upili utasaidia kuangazia kero ya ukosefu wa kazi miongoni mwa vijana siku za usoni. Mkurungenzi Mkuu wa Elgon Kenya Ltd, kampuni ya pembejeo za kilimo, Bw Bimal Kantaria amesema wanafunzi wakiutilia maanani na kuukumbatia mahangaiko ya ukosefu wa kazi kwa vijana yatapungua kwa kiasi kikubwa. “Kilimo ndicho uti wa mgongo wa Kenya na uchumi. Tunapaswa kuwahusisha watoto na vijana, na pia kwenye nyanja zinazohusishwa na kilimo. “Ufanisi wa nchi hii upo mikononi mwa vijana, na ufanisi wa vijana umo kwenye kilimo,” Bw Kantaria akasema, kupitia mahojiano na safu hii. Wakazi wanadai kuwa kasisi huyo amekuwa akiwafanyia wavulana hao unyama huo kwa kujifanya kwamba anawapa msaada. “Kasisi huyu ana mtandao ambao unasajili watoto wetu ambao mwishowe anawalawiti, lakini maafisa wa polisi wamenyamaza kimya,” akasema Bi Ann Natondo, ambaye ni mkazi. Viongozi wa kidini, wakiongozwa na Kasisi Andrew Wafula wa kanisa la United Christian Ministries, ambaye pia ni Katibu Mwenezi wa Baraza la Makasisi Kaunti ya Trans Nzoia, alitaka Pasta Nduruchi afurushwe kutoka kaunti hiyo. “Ametia doa kazi ya Mungu katika Kaunti ya Trans Nzoia na hatutamkubalia kufanya tabia inayokinzana na mafundisho ya Biblia,” akasema Kasisi Wafula. Hayo yanajiri huku waathiriwa wakidai kwamba wamekuwa wakipokea vitisho kutoka kwa Nduruchi na sasa wanataka taasisi ya kulinda mashahidi nchini kuingilia kati ili kuwanusuru. “Watu wa kasisi huyo walikuja nyumbani kwetu huku wakiwa na kamera na kunilazimisha kurekodi video nikisema kwamba nilitoa taarifa ya kupotosha kwa polisi. Lakini nilikataa na wakanipiga vibaya sana,” akasema mmoja wa waathiriwa. Mkuu wa Idara ya Uchunguzi wa Uhalifu (DCI), Kaunti ya Trans Nzoia, Francis Kihara, akiwataka wakazi kutojichukulia sheria mikononi na badala yake watoe fursa kwa polisi kukamilisha uchunguzi. Kamishna aagiza wauzaji wa barakoa feki wanaswe Kamishna wa Kaunti ya Nandi Herman Shambi, alisema kuwa barakoa nyingi zinazouzwa kwa kati ya Sh5 na Sh10 katika miji mbalimbali ya Kaunti hiyo ni feki na zinachangia kusambaa kwa virusi vya corona. Alisema kuwa maelfu ya wafanyabiashara wamefurika katika miji mbalimbali ya kaunti hiyo kuuza barakoa hizo zisizo na uwezo wa kuzuia virusi. “Ndani ya miezi mitatu iliyopita, Kaunti ya Nandi imepoteza watu 54 kutokana na virusi vya corona. Nandi inapakana jimbo moja na kaunti za Nyanza na Magharibi ambazo zina maambukizi ya juu ya virusi vya corona,” akasema Bw Shambi. Kamishna huyo pia alisema kuwa maafisa wa usalama watakamata watu watakaopatikana wakila chakula matangani na sherehe za harusi. Aliagiza kuwa miili ya watu wanaofariki izikwe ndani ya saa 72 na machifu watekeleze marufuku ya waombolezaji kula matangani. Bw Shambi pia aliagiza machifu kuhakikisha kuwa idadi ya waombolezaji wakati wa mazishi haipiti watu 50. Hii ilikuwa ni baada ya Dkt Ruto kutangaza kuwa shughuli ya kutoa kandarasi kwa ujenzi huo ilikamilika. “Nimeona matunda ya kuwa rafiki wa karibu wa naibu rais. Nilienda kwake nikamwomba anipigie lami barabara inayotoka Kibaoni katika Chuo Kikuu cha Pwani hadi Ganze akaagiza Mamlaka ya Barabara za Mashambani (KERRA) ijenge barabara hiyo,” akasema. Hata hivyo, Mbunge wa Ganze, Bw Teddy Mwambire alipuuzilia mbali madai hayo na kusema Rais Kenyatta ndiye alikuwa ameahidi kukamilisha barabara hiyo alipozuru Kilifi mwaka uliopita. Bw Mwambire ambaye ni mwanachama wa ODM alidai kuwa, yeye ndiye alimwomba Bw Odinga amhimize rais barabara hiyo ijengwe. Kando na wawili hao, Waziri Msaidizi wa Ugatuzi, Bw Gideon Mung’aro na Balozi wa Kenya nchini Tanzania, Bw Dan Kazungu pia wamekuwa wakibishana kuhusu miradi ya maendeleo hasa katika maeneo ya Malindi na Magarini. Wawili hao ambao wamepanga kuwania ugavana mwaka ujao wakati kipindi cha pili cha Gavana Amason Kingi kitakapokamilika, wanaaminika kumezea mate tikiti ya ODM.Bw Kazungu aliwahi kuwa mbunge wa Malindi naye Bw Mung’aro alikuwa mbunge wa Magarini. Wiki iliyopita, Bw Mung’aro alidai kuwa yeye ndiye alishinikiza serikali kujenga barabara ya Malindi-Sala Gate na daraja la Baricho. Alisema pia ni kwa ushawishi wake ambapo miradi mingi mingine ilifanikishwa kama vile barabara ya Mariakani-Bamba na Sabaki-Marafa. Alizidi kusema kuwa, wakati alipoandamana na Rais Kenyatta kwa ziara katika mataifa ya Uganda na Ethiopia alipata nafasi nzuri ya kumweleza kuhusu miradi inayohitajika kutekelezwa Kilifi ndipo rais akaahidi serikali yake ingeingilia kati. Wakulima Kiambu wapokea hundi ya Sh39 milioni kupiga jeki shughuli zao za kilimo SERIKALI ya Kaunti ya Kiambu imetoa hundi ya Sh39 milioni kwa wakulima ili waimarishe shughuli zao za kilimo. Gavana wa Kiambu Dkt James Nyoro, alisema hatua hiyo ni njia mojawapo ya kuwapa wakulima hao mwelekeo wa jinsi ya kupanda chakula na kukihifadhi kiwe cha manufaa hata kipindi cha kiangazi na njaa. Wengi wa wakulima hao ni wale wanaohusika na ufugaji wa ng’ombe wa maziwa, kuku, viazi, ndizi, na mahindi. Wakulima hao wanatoka maeneo ya Kikuyu, Limuru, Gatundu Kusini kaskazini, na Lari. “Kuna haja ya wakulima kupewa mawaidha ya jinsi ya kutumia fedha hizo kwa lengo la kuimarisha kilimo chao. Wakulima hao waliojumuika mjini Kiambu leo Jumatatu watapata hamasisho la jinsi ya kujisimamia kwa kuzingatia kilimo bora,” alifafanua Dkt Nyoro. Alisema maafisa wa kilimo kutoka Kaunti ya Kiambu watakuwa wakiwatembelea wakulima hao ili kuwapa motisha na matumizi ya teknolojia ya kisasa. ” Tunataka kuona wakulima kutoka kaunti hii ya Kiambu wakipata mazao ya kutosha huku pia wakiendesha ufugaji kwa njia ifaayo,” alieleza gavana huyo. Alisema wakulima hao walihimizwa kuzingatia kutumia mbolea ya kisasa ili kuongeza mapato zaidi kwenye kilimo chao. Alisema maafisa wa kilimo watakuwa na jukumu la kuwatembelea wakulima hao kila mara ili kujua shida wanazopitia ili wazitatue mara moja. “Tungetaka kuona wakati wa mavuno kila mkulima anajivunia kutokana na kile amepanda. Kwa hivyo ninamshauri kila mmoja achukulie mpango huo kwa uzito na aupe zingatio zaidi. Tungetaka kuona Kaunti ya Kiambu ikiwa ndiyo inakuwa kama ghala la kusambaza chakula kwingineko,” alishauri wakulima hao. Mkutano huo pia ulihudhuriwa na wataalam wa kilimo, na maafisa wakuu kutoka kaunti hiyo. Ili kufanikisha mpango huo wakulima hao walishauriwa kujiweka kwa makundi. Gloria: Bado malipo ni duni kwenye sanaa ya uigizaji NI ndoto ya kila msanii kuona anaimarika katika kazi zake na kutambulika pia kukubalika kote duniani. Gloria Moraa Nyakiri maarufu Nyaboke aachwi nyuma ameorodheshwa kati ya kina dada wanaoendelea kujizolea umaarufu hapa nchini pia wanaolenga kufikia viwango vya wasanii tajika siku zijazo. Sura na jina lake sio geni kwa wapenzi wa tasnia ya filamu hapa nchini. Ni miongoni mwa wasanii waliowahi kufanikiwa kuchota wafuasi wengi tu kupitia kipindi cha ‘Tahidi High’ kilichokuwa kinapeperushwa kupitia Citizen TV. Kwenye kipindi hicho dada huyu alijulikana kama Frankie. Kando na uigizaji dada huyu mwenye umri wa miaka 37 ni mfanyi biashara pia hutumia mitandao ya kijamii kutangaza bidhaa mbali mbali (Influencer Marketer). ”Hakika najivunia kuwa mwigizaji ingawa tangia nikiwa mtoto nilitamani sana kuhitimu kuwa wakili. Hata hivyo kamwe sijutii uigizaji umenijenga zaidi kitaaluma pia kiasi kimapato,” alisema na kuongeza kuwa ndani ya miaka mitano ijayo analenga kuwa miongoni mwa maprodusa mahiri nchini. Msanii Gloria Moraa Nyakiri maarufu Nyaboke…PICHA/ JOHN KIMWERE Kadhalika anasema katika mpango mzima anashiriki uigizaji akipania kufikia upeo wa wenzie wa kimataifa kama Viola Davis mzawa wa Marekani. Kando na kipindi cha Tahidi High dada huyu anajivunia kushiriki filamu zingine nyingi tu ikiwamo ‘Wingi wa moto’, ‘Mchungaji,’ zote (NTV), ‘Makutano Junction,’ ‘Tabasamu,’ na ‘Jastorina,’ zote (Citizen TV), ‘Love 101,’ (KTN), ‘Keru’ (K24), ‘La msingi’ (Startimes) na ‘4 amof Movies 2014 (Maisha Magic) kati ya zingine. Kisura huyu pia anadokeza anataka kumiliki kampuni ya kuzalisha filamu ili kusaidia waigizaji wanaoibukia nchini. Kisura huyu anajivunia kumiliki brandi yake iitwayo ‘Nyaboke’ ambayo hufanya filamu fupi za vichekesho ambazo huonyeshwa kupitia mtandao wa YouTube. CHANGAMOTO ”Katika sekta ya uigizaji tumekuwa tukipokea malipo duni huku maprodusa wengine wakisepa bila kutulipa chochote hata baada ya kufanya kazi,” binti huyu mcheshi alisema na kuongeza kuwa baadhi yao hupitia maisha magumu licha kuwa ni wanamaigizo. Kadhalika anasema maprodusa wengi hupenda kuwashusha hadhi ambapo huwa wanataka wawe na mahusiano ya kimapenzi ili kuwapa ajira. Katika mpango mzima anasema runinga za humu nchini zimezipatia kipau mbele kazi za waigizaji wa kigeni hali ambayo imechangia Wakenya kuvutiwa zaidi nazo. Anasisitiza kuwa Wakenya wanastahili kuwa mstari wa kwanza kusapoti kazi za wazalendo wanaume kwa wanawake kama ilivyo nchini Nigeria. ”Bila kuwapigia debe waigizaji wa filamu za Nollywood (Kinigeria) hupata sapoti kutoka kwa wenzao,” akasema na kutoa wito kwa wamiliki wa vyombo vya habari nchini kuzipatia kipau mbele filamu za wasanii wa humu nchini. MAWAIDHA Anashauri wenzie kutodharua nafasi yoyote katika uigizaji pia ni vizuri wanapopata nafasi kuonyesha uwezo wao bila kulegalega maana safari ndefu huanza kwa hatua moja. Anadokeza kuwa amegundua kuwa ubunifu ni jambo nzuri katika tasnia ya maigizo ili kujikuza zaidi. Chifu wa eneo la Vyambani, Bw Juma Tsori alisema inakadiriwa asilimia 90 katika eneo hilo wanatatizwa na njaa. “Tunahitaji usaidizi wa dharura kutoka kwa serikali na wahisani ili tuepushie watu wetu maafa kwa kukosa chakula,” akasema katika kijiji cha Dzunguluka. Bw Tsori alisema uhaba wa chakula umesababishwa na jinsi kulikuwa na upungufu wa mvua ambao ulikosesha wakazi mavuno, kando na changamoto za kifedha zilizotokana na janga la corona. “Tulipoteza pesa kwa kujaribu kupanda mahindi mara kwa mara ilhali mvua haikutosha katika misimu yote,” akasema. Katika lokesheni ndogo ya Msanda, Chifu Msaidizi Moses Chitole alisema inahofiwa hali hii itasababisha mizozo ya kinyumbani na kuathiri elimu kwa vile itakuwa vigumu watoto kuenda shuleni wakiwa na njaa. Naibu Kamishna wa Kaunti anayesimamia eneo la Ganze, Bw George Chege aliungama kuwa wakazi wengi eneo hilo wanahitaji msaada wa chakula na maji. “Watu wanateseka sana. Imefika kiwango ambapo wanapoitwa kuhudhuria mikutano, wanakuja na matarajio ya kupewa chakula cha msaada,” akasema Bw Chege. Kulingana naye, ni wakazi wachache tu ambao wanafaidika na mpango wa serikali unaosambaza pesa za msaada. Mmoja wa wakazi, Bi Beatrice Mwanje alisema huwa wanalazimika kuwapikia watoto wao mara moja pekee kwa siku, hasa usiku. Serikali haijaruhusu uagizaji wa chakula chochote cha GMO – Munya WAZIRI wa Kilimo Peter Munya amesisitiza kwamba serikali haijaruhusun uagizaji wa chakula kilichotengenezwa kiteknolojia (GMO) kutoka nje ya nchi. Bw Munya amesema ukuzaji wa pamba ya GMO ndio pekee umekubalika. Serikali ilitoa idhini ya ukuzaji wa mimea hiyo 2018, baada ya majaribirio kufanyika maeneo ya Katumani, Perkerra katika Kaunti ya Baringo, Mwea, Bura Tana na Kampi ya mawe Makueni. “Kama taifa hatujaruhusu uagizaji wa chakula cha GMO kutoka nje ya nchi. Tulichoidhinisha pekee ni ukuzaji wa pamba ya GMO,” Bw Munya akasema. Waziri alisema hayo kufuatia mswada unaoandaliwa kujadiliwa bungeni, kuruhusu au kukataa uagizaji wa chakula cha GMO. Alisema ripoti hiyo ndiyo itatoa mwelekeo. “Hatuangalii usalama wa chakula cha binadamu pekee, ila pia cha mifugo. Hatuwezi tukaagiza chakula cha GMO bila kufuata taratibu zifaazo kisheria na kiafya. Ripoti inayoandaliwa itatupa mwelekeo ikiwa kuna haja ya kuagiza au la,” waziri Munya akaelezea. Alisema wizara yake inaendelea kufanya mageuzi katika sekta ya kilimo na ambayo yanalenga kuimarisha usalama wa mazao na bidhaa za kula nchini. Upande wa mashtaka ulidai kuwa Bw Osoro alikuwa ameonekana akizungumza na washtakiwa na mawakili wao wa awali nje ya mahakama kwa hivyo ombi lake halikuwa na msingi. “Mahakama hii inafaa ikomeshe jinsi wengine wanavyoitumia vibaya. Vitimbi hivi vitaendelea hadi lini?” akasema kiongozi wa mashtaka, Bw Alex Akula. Bw Osoro alisema alipozungumza na mawakili hao alikuwa anawaomba wamkabidhi stakabadhi, lakini hataweza kujiandaa kuendelea na kesi hiyo kwa siku moja pekee ilhali upande wa mashtaka umekuwa na stakabadhi hizo kwa takriban miaka miwili ikijiandaa. Bi Jumwa alishtakiwa kwa madai ya kushiriki katika njama ya ufisadi wa Sh19 milioni zilizolipwa kwa kampuni ya Multiserve kupitia kwa zabuni nambari MLD/NG-CDF/01/2017/2018 iliyotolewa na afisi ya CDF ya Malindi. NMS yafungua rasmi mradi wa maji uliokamilika sokoni Muthurwa WAFANYABIASHARA katika soko la Muthurwa, Kaunti ya Nairobi wamepigwa jeki na Idara ya Huduma za Jiji (NMS) baada ya mradi wa maji kufunguliwa rasmi. Mwenyekiti wa soko hilo, Bw Nelson Githinji alisema mradi huo utawafaa pakubwa wafanyabiashara pamoja na wateja hasa wakati wanapozingatia kanuni za kuzuia msambao wa virusi vya corona. Bw Githinji aliongeza kwamba wamekuwa wakisumbuka kufuatia uhaba wa maji sokoni huku wakitegemea maji kutoka kwa wachuuzi. “Tumekuwa na uhaba wa maji kwa miaka miwili. Tumekuwa tukinunua maji kutoka kwa wachuuzi wanaoleta maji kwa mikokoteni tukisubiri mradi wa NMS kufunguliwa rasmi,” Bw Githinji akasema. Mradi huo ulianzishwa na NMS zaidi ya mwaka mmoja uliopita lakini ulichelewa kufunguliwa kutokana na changamoto ziizokuwepo. Hata hivyo, kiongozi huyo hakufafanua ni kipi kilichosababisha kuchelewa kwake. Aliongeza kwamba mradi huo ulifunguliwa katika eneo la kuuza nyanya; hatua chache kutoka kambi ya polisi ya Muthurwa. Vile vile, alisema wafanyabiashara wana kila sababu ya kutabasamu kwa maana watakuwa wakinawa mikono na kutumia maji hayo katika vyoo vya umma. ”Ni maji ya kisima ambayo tutatumia kwa kunawa mikono, kunywa na kutumia vyooni wakati tukiwa kwa shughuli mbalimbali hapa sokoni,” Bw Githinji asema. Kadhalika, aliiomba idara hiyo kuwajengea vibanda vipya wafanyabiashara ambao waliathirika baada ya vibanda vyao kufungwa wakati wa ujenzi wa ua wa soko hilo mwaka 2020. ”Wachuuzi waliondoka kutoka kwa vibanda kupisha nafasi ya ukuta unaozunguka soko hilo mkabala wa barabara ya Landhies na ya Haile Selassie kujengwa na tunaomba warudi kwa vibanda vilivyo kwa hadhi nzuri,” Bw Githinji akanena. Mbali na hayo, Bw Githaiga alitoa wito kwa kila mmoja kuzingatia kanuni za afya akiwa sokoni kwa kuweka umbali, kunawa mikono, kutumia na pia kuvaa barakoa. Serikali yataka walimu warudishe ‘karo’ haramu WIZARA ya Elimu imeamrisha walimu wakuu warejeshe pesa ambazo wamezipokea kwa njia ya haramu au kuziongeza kama karo kwa wanafunzi wanaoendelea na masomo yao shuleni. Katibu katika Wizara ya Elimu, Dkt Julius Jwan alisema Jumanne kwamba malalamishi yamekuwa yakipelekwa kwa wizara kuhusu baadhi ya walimu wakuu kupokea pesa kwa njia isiyofaa kutoka kwa wazazi na walezi wa wanafunzi wasiojiweza katika jamii. “Kuna baadhi ya wanafunzi ambao wamekuwa wakiwekewa mabaki ya karo ya uongo kisha kufukuzwa nyumbani. Usimamizi wa shule umekuwa ukiwadai pesa ambazo tayari zimelipwa ilhali hazionekani katika hesabu za shule,” ikasema taarifa kutoka wizara hiyo iliyotiwa saini na Mkurugenzi wa Elimu ya Sekondari na Taasisi za Masomo, Paul Kibet. Ingawa hivyo, aliamrisha kuwa hakuna mwanafunzi anayefaa kufukuzwa shuleni kwa kukosa kulipa karo huku akitaka shule zote kuweka nakala ya karo wanazotoza katika bango la shule. Iwapo kuna shule ambazo zinatoza pesa za mlo wa chamcha, basi pesa hizo zinafaa zitolewe kwa hiari na si lazima kwa wanafunzi wote kama njia ya kuhakikisha kuna uwazi. Pia taarifa yote ya kiwango cha karo inayotozwa inafaa kutoka kwa Waziri wa Elimu wala shule hazina uhuru wa kubadilisha kiwango hicho kilichopitishwa na wizara. Kwenye barua ya Bw Kibet, wasimamizi wa bodi za shule mbalimbali ambao wanapitisha utozaji wa karo haramu watachukuliwa hatua kali ikiwemo kufikishwa kortini. Wazazi, hasa wale wa shule za upili ambao wanahisi wamedhulumiwa kwa kutakiwa walipe karo zaidi wapige ripoti kuhusu hatua hiyo kupitia baruapepe directorsecondary2018@gmail.com ndipo suala hilo lifuatiliwe na hatua zifaazo kuchukuliwa. “Kulingana na kanuni zilizopo, wakurugenzi wa elimu kwenye kaunti na kaunti ndogo wametakiwa waripoti kwa Katibu wa Wizara, bodi yoyote ya usimamizi wa shule ambayo inatoza karo haramu mara moja,” ikaongeza. Kumekuwa na madai kuwa baadhi ya walimu wakuu wamekuwa wakitoza karo ya juu kuliko iliyopitishwa na wizara kwa kila shule husika. Mwendesha pilipiki mmoja alifanya kazi ya ziada Jumanne usiku alipotumia bodaboda yake kuwavusha watu akiwatoza ada ya Sh20. Mnamo mwezi Aprili 2021, kilichokuwa kivukio cha wanaotembea kwa mguu kiliporomoka baada ya kusombwa na maji ya mafuriko. Usiku huo, vijana wawili walisombwa na maji baada ya daraja kuvunjika wakiwa juu yake kabla ya kutumbukia ndani ya mto Ngong uliojaa pomoni. “Watu wawili walisombwa na maji wakisaidia watu kuvuka usiku huo baada ya mvua kubwa kunyesha upande wa juu kutoka Milima Ngong na maeneo ya Kibera. Maji mengi mtoni yalishuhudiwa siku hiyo baada ya bwawa la Kibera kupasuka,” mkuu wa tarafa ya South B, Bw Michael Aswani Were akaambia Taifa Leo. Mkuu wa polisi eneo la Makadara, Bw Timon Odingo alithibitisha vijana wawili waliokuwa juu ya daraja la Kayaba-Hazina walitumbukia mtoni baada ya daraja kuvunjika na kufunikwa nalo ndani ya mto. Bw Odingo alikariri kwamba mwanamume mmoja alikufa maji na mwili wake ukaopolewa katika mtaa wa Donholm ulioko zaidi ya kilomita tano kutoka eneo la mkasa. “Kufikia leo, mwili wa mwanamume wa pili haujapatikana tangu siku ya mkasa huo ulipotokea katikati ya Aprili 2021,” Bw Odingo akanena. Kando na hayo, serikali ilikuwa imepanga kujenga kivukio kingine cha wanaotembea kwa mguu kwa gharama ya Sh24 milioni. Hata hivyo, viongozi kwenye tarafa la South B walitoa pendekezo kusitishwa kwa daraja hilo na kusema mwanakandarasi aliyepewa kazi ya kujenga barabara mpya ya Hazina/Kayaba apewe kazi ya kujenga daraja lingine. “Baada ya serikali kutumia pesa za umma mara mbili, ni bora wajenge daraja la watu kuvukia na magari kupitia kwa pamoja ndiposa waokoe pesa za walipa ushuru,” Bw Herman Azangu, mwakilishi wa wadi ya Landi Mawe akaambia wanahabari. Kivukio kilichosombwa na maji kilijengwa miaka ya 90 na aliyekuwa mbunge wa Makadara Bw Reuben Ndolo. Kabla ya kuingia ulingoni wa siasa, Bw Ndolo alijenga darala la Kayaba-Hazina miongoni mwa daraja nyingine nne. Wakati huo, Bw Ndolo alikuwa rais wa Baraza la Wanandondi wa nchi zilizo wanachama wa Jumuiya ya Madola (Commonwealth World Boxing Council-CWBC). Serikali yataka walimu warudishe ‘karo’ haramu WIZARA ya Elimu imeamrisha walimu wakuu warejeshe pesa ambazo wamezipokea kwa njia ya haramu au kuziongeza kama karo kwa wanafunzi wanaoendelea na masomo yao shuleni. Katibu katika Wizara ya Elimu, Dkt Julius Jwan alisema Jumanne kwamba malalamishi yamekuwa yakipelekwa kwa wizara kuhusu baadhi ya walimu wakuu kupokea pesa kwa njia isiyofaa kutoka kwa wazazi na walezi wa wanafunzi wasiojiweza katika jamii. “Kuna baadhi ya wanafunzi ambao wamekuwa wakiwekewa mabaki ya karo ya uongo kisha kufukuzwa nyumbani. Usimamizi wa shule umekuwa ukiwadai pesa ambazo tayari zimelipwa ilhali hazionekani katika hesabu za shule,” ikasema taarifa kutoka wizara hiyo iliyotiwa saini na Mkurugenzi wa Elimu ya Sekondari na Taasisi za Masomo, Paul Kibet. Ingawa hivyo, aliamrisha kuwa hakuna mwanafunzi anayefaa kufukuzwa shuleni kwa kukosa kulipa karo huku akitaka shule zote kuweka nakala ya karo wanazotoza katika bango la shule. Iwapo kuna shule ambazo zinatoza pesa za mlo wa chamcha, basi pesa hizo zinafaa zitolewe kwa hiari na si lazima kwa wanafunzi wote kama njia ya kuhakikisha kuna uwazi. Pia taarifa yote ya kiwango cha karo inayotozwa inafaa kutoka kwa Waziri wa Elimu wala shule hazina uhuru wa kubadilisha kiwango hicho kilichopitishwa na wizara. Kwenye barua ya Bw Kibet, wasimamizi wa bodi za shule mbalimbali ambao wanapitisha utozaji wa karo haramu watachukuliwa hatua kali ikiwemo kufikishwa kortini. Wazazi, hasa wale wa shule za upili ambao wanahisi wamedhulumiwa kwa kutakiwa walipe karo zaidi wapige ripoti kuhusu hatua hiyo kupitia baruapepe directorsecondary2018@gmail.com ndipo suala hilo lifuatiliwe na hatua zifaazo kuchukuliwa. “Kulingana na kanuni zilizopo, wakurugenzi wa elimu kwenye kaunti na kaunti ndogo wametakiwa waripoti kwa Katibu wa Wizara, bodi yoyote ya usimamizi wa shule ambayo inatoza karo haramu mara moja,” ikaongeza. Kumekuwa na madai kuwa baadhi ya walimu wakuu wamekuwa wakitoza karo ya juu kuliko iliyopitishwa na wizara kwa kila shule husika. Kongamano la ugatuzi kuhudhuriwa na wachache kutokana na corona KONGAMANO la ugatuzi linalotarajiwa kufanyika mwezi huu wa Agosti sasa litahudhuriwa na watu 1,000 waliochanjwa kama njia ya kupunguza msambao wa corona. Uamuzi huo unafuatia mkutano wa mashauriano ambao ulifanyika ukiwaleta pamoja wawakilishi kutoka kwa Baraza la Magavana (CoG), Wizara ya Ugatuzi, na Wizara ya Afya. Katika taarifa, CoG ilisema kwamba inafanya kazi na Wizara ya Afya kuhakikisha uzingatiaji mkali wa kanuni za kudhibiti corona. “Ili kufanikisha hili, baraza la magavana kwa kushirikiana na Wizara ya Afya na Kaunti ya Makueni imeanzisha chanjo kwa umma. Hivi sasa, kuna shughuli inayoendelea ya chanjo katika ofisi za CoG ili kuhakikisha kuwa wajumbe wote waliosajiliwa wamepewa chanjo kamili,” likasema baraza. Mkutano huo utafanyika kutoka Agosti 23-26, 2021 katika Shule ya Upili ya Wavulana ya Makueni – Makueni Boys. Ili kuhakikisha kwamba itifaki zilizowekwa na Wizara ya Afya zinafuatwa, usajili wa watakaohudhuria utafanywa mtandaoni. Mkutano utachukua njia ya mazungumzo kupitia majadiliano ya jopo na kufuatiwa na mazungumzo ya jumla ambayo yatakuwa na sehemu kuu na vikao 14. Mtaalamu awaponda akina mama wanaodai wana maziwa kidogo KUNA umuhimu wa kuelewa maisha ya mtoto mchanga anapozaliwa hadi miaka mitano, kwa minajili ya maisha ya baadaye. Kaunti ya Kiambu mnamo Alhamisi ilijumuisha waandishi wapatao 15 katika hafla ya kuwahamasisha kuhusu ulezi wa mtoto mchanga mara anapozaliwa hadi umri wa miaka mitano. Mtaalamu wa afya wa Kaunti ya Kiambu Bi Rachael Ndung’u, alisema unyoyeshaji wa mtoto mchanga ni muhimu kwa miezi sita ya mwanzo hadi umri wa miaka miwili. “Wakati huo ndipo akili ya mtoto hukua timamu ili kuleta mwendelezo wa mawazo yake ya hapo baadaye,” alifafanua Bi Ndung’u. Alieleza kuwa waandishi wa habari wana jukumu kubwa la kuangazia mengi kuhusu ulezi wa mtoto na jinsi anavyostahili kupewa malezi bora. Aliwakosoa baadhi ya wanawake ambao hudai kuwa wamejaliwa tu maziwa kidogo. “Ni vyema kuelewa ya kwamba hakuna wakati mwanamke atakuwa na maziwa kidogo ikiwa ananyonyesha mtoto wake jinsi inavyostahili. Iwapo utakatiza mpango wa kunyonyesha kila mara bila shaka maziwa yatapungua,” alifafanua Bi Ndung’u. Aliwashauri wanawake wanaonyonyesha kuwa sio lazima kuzoea maziwa ya mkebe ama za dukani kwa sababu hayo ndiyo husababisha mtoto kupatwa na shida ya kuharisha, marathi mengine madogo mwilini. Alisema cha muhimu ni kunyonyesha matiti ya mama kwa miaka miwili ili mwili wa mtoto uweze kuwa inavyostahili. Alitoa changa moto kwa wasichana wanaopata watoto kuwa wasiwe wepesi kutumia maziwa ya dukani huku wakiwanyima watoto wao matiti. Alisema asilimia ya wanawake wanaonyonyesha imeshuka kutoka asilimia 85 mwaka wa 2020 hadi 83 mwaka wa 2021. Dkt Teresa Mwoma aliye pia mhadiri katika Chuo Kikuu cha Kenyatta (KU) anasema lishe bora ni muhimu kwa ukuaji wa mtoto mchanga. Alisema iwapo mtoto hatapata lishe bora, kuna uwezekano wa akili yake kukosa kuumbika jinsi ipasavyo. Alitaja masomo ya chekechea kama mmojawapo wa msingi wa mtoto kwani “hutoa mwelekeo wa maisha yake.” Alisema serikali za kaunti zina jukumu kubwa kuona ya kwamba zinaendesha maswala ya chekechea kwa umakinifu ili kunufaisha watoto wanaokua. Aliwataka wazazi popote walipo wawe mstari wa mbele kuwalea watoto wao kwa makini na upendo. Huku uchunguzi ukianzishwa, idara ya polisi na chifu eneo hilo wamelaumiwa kwa kuzembea kukabili kurejea kwa pombe haramu. Tukio la Nakuru, limejiri siku chache baada ya gazeti la Daily Nation kufichua kurejea kwa pombe haramu maeneo mbalimbali eneo la Bonde la Ufa. Kaunti za Nakuru, Narok, Nyandarua, Kericho, Laikipia na Baringo kati ya nyinginezo zilitajwa kurejea kwa pombe haramu na ambayo ni hatari, kusababisha maafa na kufanya vijana kuwa mateka wa mvinyo na pombe. Bw Chai alisema kuwa wengi wa wakazi wa eneo hilo wanajua kuwa hana ofisi na kwa hivyo humsimamisha popote pale watakapomwona ili awahudumie. “Imekuwa changamoto kubwa sana kufanya kazi bila ofisi. Sehemu hii imejaa mchwa na imekuwa hatari kuweka stakabadhi katika chumba cha tope. Huwa inabidi kutembea nazo ndani ya mkoba,” akasema. Alisema imekuwa changamoto pia kuwapa ujumbe muhimu wakazi kwa sababu ya kukosa ukuta wa kubandika mabango na ilani muhimu kutoka kwa serikali. Mbunge wa Ganze, Bw Teddy Mwambire alichimba msingi wa ujenzi wa ofisi za chifu wa kata ya Kauma katika wadi ya Jaribuni na ile ya Mrima wa Ndege katika wadi ya Sokoke kuashiria mwanzo mpya kwa mazingara ya kikazi kwa machifu. Akizungumza na wanahabari Bw Mwambire alisema machifu ni wawakilishi wa rais nyanjani na ni aibu wanapofanya kazi katika mazingira duni. “Ofisi hizi za kisasa ni za kwanza kujengwa tangu wakati Kenya ilipopata uhuru eneo hili na pesa kwa serikali kwa sababu ofisi nyingi katika eneobunge la Ganze zimekuwepo tangu mwaka wa 1952,” akasema. “Machifu hawana mahali pa kuweka stakabadhi na kila asubuhi wanatoka nyumbani kwao wakiwa wamebeba kiti na mkoba wakielekea chini ya mti. Inakuwa hatari wakati wa mvua kwani stakabadhi hizo zitaharibika,” akaongeza. Bw Mwambire alisema kuwa eneobunge lake lina lokesheni 16 na kata ndogo 47. Alieleza kuwa ndani wa mwaka huu wa kifedha NG-CDF itatumiwa kujenga ofisi sita za machifu wa Kauma, Mrima wa Ndege, Bamba na nyingine tatu ambazo hakutaja. Bw Mwambire alisema kuwa anatarajia kuwa huenda eneobunge la Ganze likawa na lokesheni nyingine zaidi kufuatia ongezeko ya idadi ya watu katika maeneo tofauti. “Kuna maeneo ambayo watu wamekuwa wengi na ili kupata hufuma bora ni lazima kuwe na viwango ambavyo vinastahili kuwa katika sehemu zile. Tunajipanga kuona ya kuwa tunaendeleza ujenzi wa shule, vituo vya polisi na afisi nyingine za utawala,” akasema. Kongamano la ugatuzi kuhudhuriwa na wachache kutokana na corona KONGAMANO la ugatuzi linalotarajiwa kufanyika mwezi huu wa Agosti sasa litahudhuriwa na watu 1,000 waliochanjwa kama njia ya kupunguza msambao wa corona. Uamuzi huo unafuatia mkutano wa mashauriano ambao ulifanyika ukiwaleta pamoja wawakilishi kutoka kwa Baraza la Magavana (CoG), Wizara ya Ugatuzi, na Wizara ya Afya. Katika taarifa, CoG ilisema kwamba inafanya kazi na Wizara ya Afya kuhakikisha uzingatiaji mkali wa kanuni za kudhibiti corona. “Ili kufanikisha hili, baraza la magavana kwa kushirikiana na Wizara ya Afya na Kaunti ya Makueni imeanzisha chanjo kwa umma. Hivi sasa, kuna shughuli inayoendelea ya chanjo katika ofisi za CoG ili kuhakikisha kuwa wajumbe wote waliosajiliwa wamepewa chanjo kamili,” likasema baraza. Mkutano huo utafanyika kutoka Agosti 23-26, 2021 katika Shule ya Upili ya Wavulana ya Makueni – Makueni Boys. Ili kuhakikisha kwamba itifaki zilizowekwa na Wizara ya Afya zinafuatwa, usajili wa watakaohudhuria utafanywa mtandaoni. Mkutano utachukua njia ya mazungumzo kupitia majadiliano ya jopo na kufuatiwa na mazungumzo ya jumla ambayo yatakuwa na sehemu kuu na vikao 14. Mtaalamu awaponda akina mama wanaodai wana maziwa kidogo KUNA umuhimu wa kuelewa maisha ya mtoto mchanga anapozaliwa hadi miaka mitano, kwa minajili ya maisha ya baadaye. Kaunti ya Kiambu mnamo Alhamisi ilijumuisha waandishi wapatao 15 katika hafla ya kuwahamasisha kuhusu ulezi wa mtoto mchanga mara anapozaliwa hadi umri wa miaka mitano. Mtaalamu wa afya wa Kaunti ya Kiambu Bi Rachael Ndung’u, alisema unyoyeshaji wa mtoto mchanga ni muhimu kwa miezi sita ya mwanzo hadi umri wa miaka miwili. “Wakati huo ndipo akili ya mtoto hukua timamu ili kuleta mwendelezo wa mawazo yake ya hapo baadaye,” alifafanua Bi Ndung’u. Alieleza kuwa waandishi wa habari wana jukumu kubwa la kuangazia mengi kuhusu ulezi wa mtoto na jinsi anavyostahili kupewa malezi bora. Aliwakosoa baadhi ya wanawake ambao hudai kuwa wamejaliwa tu maziwa kidogo. “Ni vyema kuelewa ya kwamba hakuna wakati mwanamke atakuwa na maziwa kidogo ikiwa ananyonyesha mtoto wake jinsi inavyostahili. Iwapo utakatiza mpango wa kunyonyesha kila mara bila shaka maziwa yatapungua,” alifafanua Bi Ndung’u. Aliwashauri wanawake wanaonyonyesha kuwa sio lazima kuzoea maziwa ya mkebe ama za dukani kwa sababu hayo ndiyo husababisha mtoto kupatwa na shida ya kuharisha, marathi mengine madogo mwilini. Alisema cha muhimu ni kunyonyesha matiti ya mama kwa miaka miwili ili mwili wa mtoto uweze kuwa inavyostahili. Alitoa changa moto kwa wasichana wanaopata watoto kuwa wasiwe wepesi kutumia maziwa ya dukani huku wakiwanyima watoto wao matiti. Alisema asilimia ya wanawake wanaonyonyesha imeshuka kutoka asilimia 85 mwaka wa 2020 hadi 83 mwaka wa 2021. Dkt Teresa Mwoma aliye pia mhadiri katika Chuo Kikuu cha Kenyatta (KU) anasema lishe bora ni muhimu kwa ukuaji wa mtoto mchanga. Alisema iwapo mtoto hatapata lishe bora, kuna uwezekano wa akili yake kukosa kuumbika jinsi ipasavyo. Alitaja masomo ya chekechea kama mmojawapo wa msingi wa mtoto kwani “hutoa mwelekeo wa maisha yake.” Alisema serikali za kaunti zina jukumu kubwa kuona ya kwamba zinaendesha maswala ya chekechea kwa umakinifu ili kunufaisha watoto wanaokua. Aliwataka wazazi popote walipo wawe mstari wa mbele kuwalea watoto wao kwa makini na upendo. Visa vya wizi wa pikipiki za bodaboda vyaongezeka Witeithie WIZI wa pikipiki za bodaboda, umezidi katika kijiji cha Witeithie kilichoko Juja, Kaunti ya Kiambu. Wahudumu wa bodaboda kutoka eneo hilo wanataka serikali kupitia kitengo cha upelelezi kuingilia kati ili kuelewa ukweli wa mambo. Wahudumu hao pia wanadai ya kwamba pikipiki zinazoibwa ni zile ambazo walichukua kwa mkopo wa malipo ya polepole. Mwathiriwa Bw Jeff Kinyanjui anasema ya kwamba mnamo Jumatano, pikipiki yake iliibwa akiwa ameiegesha nje karibu na jumba fulani. Hii ni licha ya kuwa na kifaa cha kufuatilia inapoibwa popote. Kulingana naye, alinunua pikipiki kwa deni ambapo iligharimu Sh160,000 na akiwa na deni la Sh 20,000 ili akamilishe kulipia pikipiki hiyo. Wahudumu wa bodaboda katika eneo la Witeithie sasa wanataka maafisa wafanye uchunguzi wa kina ili kubaini ukweli wa mambo kwa sababu pikipiki zilizo na vidhibiti vya kunasa wezi ndizi zinazoibwa pekee. Wanataka pia waliowauzia pikipiki zhizo wasaidie katika kuchunguza jambo hilo ili kupata ukweli wa mambo. Bw Kinyanjui alisema vijana wengi wanaoendesha biashara ya bodaboda wameachwa na wasiwasi baada ya pikipiki kadha kuibwa kwa muda wa wiki chache zilizopita. Mwenyekiti wa wahudumu wa bodaboda eneo la Witeithie Bw Michael Ngari, alisema inatia shaka kwa sababu pikipiki zilizo na madeni ndizo zinazoibwa na kwa hivyo polisi wanastahili kuingilia kati ili kujua ukweli wa mambo. Alisema maisha yamekuwa magumu kwa vijana wengi ambapo matukio ya aina hiyo yanaponza juhudi zao za kujiendeleza. Walisema wangetaka serikali kuingilia kati haraka iwezekanavyo ili kuwaokoa kutokana na wizi huo. “Tunahofia maisha yetu kwa sababu hatujui ni wakati upi pikipiki nyingine zitaibwa tunapoendelea na biashara zetu. Hata pengine tunashuku kuna kikundi cha watu kinaedesha uovu huo kwa minajili ya kuziuza pikipiki hizo kwa manufaa yao wenyewe,” alisema mwenyekiti huyo. Mwenyekiti huyo aliwashauri wanabodaboda hao kuwa watulivu huku uchunguzi ukiendelea ambapo pia aliwatahadharisha wawe macho wakati wowote wanapoendesha kazi hiyo na “kujua mteja wako ni nani.” Jamii yaiomba korti izuie operesheni za serikali Laikipia BARAZA la Jamii ya Maasai, Alhamisi waliwasilisha kesi mahakama kuu wakiomba operesheni ya maafisa wa usalama katika Kaunti ya Laikipia ikomeshwe mara moja. Kwenye kesi hiyo iliyowasilishwa katika mahakama kuu na baraza hilo kupitia kwa mawakili Thomas Letangule na Abdi Noor, wafugaji wamepoteza zaidi ya ng’ombe 1,600 walio na thamani ya zaidi ya Sh160 milioni. Mahakama imeelezwa wafugaji wameuawa na wengine zaidi ya 10 kujeruhiwa.Baraza hilo la wazee limeeleza shule zimefungwa na watoto wanaohofia maisha yao wako nyumbani. Wakiongozwa na wabunge wawili wa zamani David ole Sankori (Kajiado ya kati) na Peter Stephen Lenges pamoja na mwenyekiti wa baraza hilo Bw Kelena ole Nchoe wafugaji hao wanaomba korti isitishe operesheni hiyo inayoendelezwa na maafisa wa polisi. Mabw ole Lenges, ole Nchoe na mwenyekiti wa baraza la wazee la Maasai, Kaunti ya Kajiado David ole Sankori wameeleza mahakama kuu haki za wafugaji zimekandamizwa na ng’ombe wao wamechukuliwa na maafisa wa usalama pasi na sababu. Bw Letangule amesema wafugaji wamefujwa mali zao na sasa wanasukumiwa hali ya uchochole badala ya serikali kuwasaidia kujistawisha. Baba na watoto washtakiwa kwa wizi wa Sh.54Milioni MKURUGENZi wa kampuni ya fedha alishtakiwa Ijumaa pamoja na watoto wake wawili wa familia yake kwa wizi wa Sh54milioni. Na wakati huo huo hakimu mkuu mahakama ya Milimani Nairobi Francis Andayi alifahamishwa mkurugenzi huyo Bw James Ndwiga Muchungu amemzuia muwekezaji katika kampuni ya Meridian Acceptance Limited (MAL) kuingia katika afisi za kampuni hiyo. Bw Andayi aliombwa asiwaachilie Muchungu , Ian Nyaga Ndwiga na Lisa Mumbi Ndwiga kwa vile muwekezaji huyo Bw Eduardo Hernadez De La Rosa Ciriza pamoja na watu wa familia yake wametishiwa maisha. Wakili Mwendwa Mwinzi anayewakilisha Eduardo alimweleza Bw Andayi kwamba Gonzalo alizirai na kufariki akiwa ndani ya gari lake karibu na kituo cha polisi cha Central muda mfupi baada ya kuvurugana na Bw Muchungu wakiwa afisini. Eduardo Hernadez De La Rosa Ciriza, mlalamishi katika kesi waliyoshtakiwa watu hao wa familia moja…Picha/RICHARD MUNGUTI “Nduguye Eduardo alipokea vitisho kutoka kwa Bw Muchungu wakiwa afisini. Wafanyakazi wengine walishuhudia vurugu hiyo. Gonzalo aliaga baada ya muda usio mrefu ndani ya gari lake karibu na kituo cha polisi cha Central,” Bw Mwinzi alimweleza Bw Andayi. Wakili huyo aliyewasilisha afidaviti ya kupinga washtakiwa hao kwa dhamana alieleza korti mlalamishi (Eduardo) ambaye ni raia wa Uhispania anahofia maisha yake baada ya kufariki kwa nduguye.Hakimu alifahamishwa bw Muchungu alibadilisha kufuli katika afisi za kampuni hiyo ya MAL na amemkataza kabisa akiingia afisini. Mahakama ilielezwa Eduardo ameekeza zaidi ya Sh380milioni katika kampuni hiyo ya MAL ambapo Bw Muchungu aliwatimua kazi wafanyakazi wengine na kuwaajiri watu wa familia yake.Bw Mwinzi alieleza mahakama kuwa mnamo Desemba 2020 bodi ya MAL ilimtimua kazini Bw Muchungu na hivyo basi yuko afisi kimakosa. Lakini mawakili Charles Njenga na Brian Mureithi Muchiri wanaowakilisha Bw Muchungu , Bw Ndwiga na Bi Ndwiga alieleza mahakama vurugu katika kampuni hiyo inatokana na usimamizi wake.“Kesi hii inatokana na usimamizi wa kampuni hii kama mashtaka dhidi ya watatu hawa yanavyodai,” Bw Njenga. Bw Njenga alisema kuna kesi tatu katika mahakama kuu kuhusu uongozi wa kampuni hii ya MAL.“Hata leo Jaji David Majanja alitoa uamuzi katika kesi mbili zilizoshtakiwa na Eduardo.Alitupilia mbali ombi Eduardo atambuliwe kuwa mmiliki na msimamizi wa MAL,” Bw Njenga alimweleza hakimu. Yaya afungwa miaka miwili kwa kuiba mikufu Rebeca Isiche Elumbe aliyetorokea mji wa Eldoret kabla ya kukamatwa alirudishwa Nairobi kushtakiwa baada ya polisi kuchapisha yake katika vyombo vya habari.Mbali na mikufu hiyo mshtakiwa pia alimwibia mwajiri wake simu iliyo na thamani ya Sh40,000 na pesa tasilimu Sh90,000. Isiche alishtakiwa pamoja na mpenzi wake Kennedy Kimanthi mbele ya hakimu mwandamizi Bw Peter Mutua.Mahakama ilifahamishwa na kiongozi wa mashtaka kuwa Isiche aliiba mali hiyo kutoka makazi ya mwajiri wake Maryann Abdi iliyo na thamani ya Sh430,000. Hakimu alifahamishwa Isiche alifululiza moja kwa moja hadi kwa makazi ya mpenziwe alipokesha kisha akampa Sh1,000 akiondoka kwenda Eldoret.Mshtakiwa alikuwa akiishi pamoja na mwajiri wake katika makazi ya Royal Park Apartments. Alikuwa amefanya kazi miezi miwili kabla ya kuchomoka na pesa hizo na mikufu mnamo Agosti 2 2021.Isiche aliondoka katika makazi hayo ya mwajiri wake mwendo wa saa tano asubuhi.Bi Abdi alikuwa kazini mshtakiwa alipohepa na fedha hizo. Alijituliza kwa Bw Kimanthi katika mtaa wa Umoja kwenye barabara ya Manyanja.Akiondoka alimwachia Bw Kimanthi Sh1,000 na simu hiyo ya kifahari.Kimanthi alieleza mahakama hakujua simu hiyo imeibwa na kuachiliwa kwa dhamana ya Sh100,000 pesa tasilimu. Asukumwa jela miaka miwili kwa kupatikana na pingu Joseph Rotich aliyefungwa na hakimu mwandamizi Bw Peter Mutua alipatikana akiwa na pingu, mali ya idara ya Polisi.Kabla ya kusukumwa jela miaka miwili, Rotich alikuwa amekamilisha kifungo cha mwezi mmoja gerezani kwa kujitambua kuwa afisa wa polisi. Mshtakiwa alikabiliwa na shtaka la kujitambulisha kwa maafisa wawili wa polisi kwamba ameajiriwa na idara ya polisi katika mtaa wa Kawangware.Alikiri shtaka la kupatikana na mali ya serikali. Vifaa vya serikali ambavyo mmoja anaweza kujikuta amenaswa na serikali akiwa nazo ni yunifomu ya maafisa wa usalama , pingu , jaketi, kirauni na pingu.Rotich alikiri alipatikana na pingu akiwa na nia ya kuzitumia vibaya. Alijitambua kwa maafisa wa polisi katika kituo cha Polisi cha Muthangari kwamba ameajiriwa na huduma ya polisi.Hakuwa na kitambulisho cha kuonyesha ameajiriwa na idara hiyo ya polisi.Mshtakiwa alipewa siku 14 kukata rufaa kama hakuridhika na adhabu ya kulipa faini ya Sh200,000 ama atumikie kifungo cha miaka miwili. Alipohukumiwa mwezi mmoja mshtakiwa alikuwa ametozwa faini ya Sh50,000 lakini akashindwa kuilipa. Waliompora mwanafunzi washtakiwa WASHUKIWA wawili wa ujambazi waliokamatwa na simu na bidhaa walizomnyang’anya mwanafunzi wa chuo kikuu wameshtakiwa kwa wizi wa mabavu. Wawili hao Shandrack Kimanzi na Mwalimu Hamisi walikanusha shtaka la kumnyang’anya kwa nguvu Bi Valary Mukhebi simu, bidhaa alizokuwa amenunua Supa kabla ya kutoroka.Walimkabili Bi Mukhebi mwanafunzi wa chuo kikuu cha Tanganza alipokuwa akienda katika cha malazi eneo la Karen katika barabara ya Langata Nairobi. Washtakiwa hao walipomkabili Mukhembi walimtisha asipige duru ama aone cha mtema kuni.Mmoja aliponyoka na mkoba wake uliokuwa na simu na mwingine akachana mbuga akiwa na bidhaa za matumizi mlalamishi alizokuwa amenunua supa. Mwanamke ashtakiwa kumdhulumu bintiye Hakimu mwandamizi Bw Peter Mutua alifahamishwa na kiongozi wa mashtaka kwamba Bi Midred Akinyi Shiroye alimtesa kiunyama bintiye mwenye umri wa miaka minane.Akinyi, mahakama ilifahamishwa alimkata kata kichwani bintiye kwa kifaa chenye makali sawia na kugwara uso wake kwa makucha na kumwumiza mikono. Akinyi alikiri mashtaka dhidi yake na kumdhulumu na kumtesa bintiye.Akinyi alikiri alitekeleza udhalimu na unyama huo katika mtaa wa Waithaka eneo la Dangoretti kaunti ya Nairobi.Awali hakimu alielezwa mshtakiwa huyo alikuwa amemnyima bintiye huyo chakula na kuahidi kuacha tabia hiyo mbele ya chifu wa Kawangware. Polisi walipofika kwa Akinyi walimkuta amemfunga bintiye kwa kiti.Alishikwa na kushtakiwa kwa kumdhulumu na kutozingatia haki za mtoto.Mtoto huyo alipelekwa katika hospitali ya Nairobi Womens alipotibiwa. Mwanamme ashtakiwa kutisha kuua mwanamke akiyekataa wakichumbiana Polycarp Nyaosi Momanyi anakabiliwa na shtaka la kutisha kumuua lvine Anyango Ochieng mnamo Agosti 11.Wote wawili Nyaosi na Anyango ni majirani katika mtaa wa Kawangware Nairobi.Nyaosi alikamatwa na chifu wa Kawangware akisaidiwa na umma baada ya Anyango kupiga duru. Mshtakiwa alikuwa anajaribu kuvunja na kuingia katika makazi ya Anyango alipokamatwa.Alikuwa amejihami kwa upanga na tayari alikuwa amevunja dirisha la mlalamishi kwa kuipiga mawe baada ya misitari yake kukataliwa. Nyaosi alikuwa ameenda katika makazi ya Anyango na kumsihi amruhusu wachumbiane lakini mlalamishi akakataa.Mshtakiwa alichomoka mbio na kurejea baadaye akiwa na upanga na kutisha kumuua Anyango. “Unatakiwa kufika kortini kueleza sababu ya kutotekeleza agizo la hii mahakama,” Bw Orenge alimwagiza Bw Mbui.Bw Njunu alieleza mahakama aliteuliwa na mahakama kuu kusimamia shamba hilo ambalo limekumbwa na mzozo mkali kati ya kikundi cha Wamaasai na familia ya marehemu Koinange. Wezi wa parachichi wasakwa Kakuzi Walipotakiwa kujisalamisha majambazi hao waliwarushia maafisa wa polisi parachichi hizo kabla ya kutorokea mle shambani.Hatimaye mmoja wa washukiwa hao alikamatwa akiwa na kilo 350 za parachichi. Mshukiwa huyo alijaribu kuwahonga polisi na kitita cha Sh42, 300 katika kituo cha Polisi cha Kenol.Afisa mkuu wa polisi kituoni humo Martin Odwori alikataa kupokea mlungula huo na badala yake kuziweka fedha hizo kama ushahidi. Malumbano makali kati ya polisi na wezi hao wa parachichi yalianza mwendo wa saa kumi unusu alfajiri maafisa kutoka kitengo cha kupambana na uhalifu DCI walipopashwa habari wizi ulikuwa unaendelea mle shambani la ekari 43,000 lililoko kwenye barabara ya Kenol-Sagana. Haya yanajiri huku visa vya vijana kuuawa katika hali ya kutatanisha vikiendelea. Mnamo Jumapili, ndugu wawili na binamu zao wawili waliuawa kwa kushukiwa kuwa wezi wa mifugo eneo la Kitengela, Kaunti ya Kajiado. Vijana walikuwa wameenda kununua kuku kusherehekea siku ya kuzaliwa ya mmoja wao walipokumbana na mauti. Waliouawa ni Fred Mureithi, 30, kaka yake Victor Mwangi aliyekuwa akiadhimisha miaka 25 na binamu zao Mike George, 29 na Nicholas Musa, 28. Ilisemekana miongoni mwa waliowashambulia ni wanachama wa Nyumba Kumi. Hospitali yakiri kulemewa na wagonjwa wa corona HOSPITALI ya Mafunzo, Utafiti na Rufaa ya Chuo Kikuu cha Kenyatta (KUTRRH) imetangaza kuwa imelemewa na idadi kubwa ya wagonjwa wa corona. Kwenye taarifa kwa wauguzi wa hospitali hiyo, mkurugenzi wa kitengo cha uuguzi Edward Omondi pia amewaagiza wauguzi walioko likizoni kurejea kazini mara moja kukabiliana na hali hiyo. Vile vile, amewaagiza wale walioko kazini kuendelea kuhudumu hata siku zao za mapumziko akiahiadi kuwa watafidiwa siku hizo “hali ya kawaida itakaporejelewa.” “Hospitali hii inalemewa na ongezeko kubwa la wagonjwa wa Covid-19 kufuatia ongezeko la visa vya maambukizi nchini. Wodi za kutenga wagonjwa zimejaa sawa na vitengo vingine vya kuwahudumia wagonjwa wanaohitaji huduma za dharura,” akasema Bw Omondi. “Hii ndio maana hospitali inapanga kuajiri wauguzi zaidi na wahudumu katika vitengo vingine. Hii ni kwa sababu ni sera yetu kutowakataa wagonjwa kwani Wakenya wanahitaji vitanda na huduma,” akaongeza. Bw Omondi pia alisema usimamizi wa hospitali hiyo ya KUTRH unawataka wahudumu wa vitengo mbalimbali katika hospitali hiyo kuwa tayari kuhamishiwa vitengo vingine “kulingana na mahitaji ya hospitali hii.” Hospitali ya KUTRRH ni mojawapo ya hospitali chache za umma nchini zenye uwezo wa kuwashughulikia wagonjwa wa corona. Ndiyo hospitali yenye idadi kubwa ya vitanda, vifaa na wahudumu waliohitimu. Hospitali nyingine zenye uwezo sawa na huo ni Hospitali Kuu ya Kenyatta (KNH), Hospitali ya Mafunzo na Rufaa ya Moi (MTRH) na Hospitali ya Mbagathi. Hatua hiyo ya KUTRRH inajiri wakati idadi ya watu wanaofariki nchini kutokana na aina mpya ya corona maarufu kama ‘Delta’. Wakazi wahofia vita vya jamii za wafugaji WAKAZI katika maeneo yanayokabiliwa na visa vya wizi wa mifugo katika Kaunti ya Baringo wameelezea hofu kwamba hatua ya kuwafurusha wachungaji haramu katika eneo jirani la Laikipia itachochea mapigano baina ya jamii za eneo hilo. Hii ni baada ya mamia ya wachungaji kuhamia maeneo yenye malisho mengi wakiandamana na mifugo. Wiki mbili zilizopita, Waziri wa Usalama wa Ndani Fred Matiang’i aliwapa makataa ya siku saba mamia ya wachungaji mifugo kutoka Isiolo, Samburu na Baringo, ambao wamevamia mashamba ya kibinafsi katika Kaunti ya Laikipia, kuhama au kufurushwa kimabavu. Alionya kwamba ikiwa hawatatii amri kuhusu makataa hayo, ambayo muda wake tayari umeisha, serikali itaanzisha operesheni kali ya kuwafurusha. Wakazi wa Laikipia walikuwa wameelezea wasiwasi wao kuwa walisha mifugo hao wamewapokonya mashamba yao na ndicho kiini cha ukosefu wa usalama ambao umesababisha watu kupoteza maisha na mali. Hatua hiyo, hata hivyo, imezua taharuki miongoni mwa wakazi katika Kaunti ya Baringo huku wakidai kuwa wachungaji hao wamevamia Baringo Kusini kwa wingi na huenda wakasababisha mapigano baina ya jamii kutokana na kung’ang’ania raslimali chache zilizopo za maji na malisho. Wakazi wataka Rais aepuke siasa za urithi WAKAZI wa Nyeri, sasa wanamtaka Rais Uhuru Kenyatta kujishughulisha na jinsi Wakenya watakavyomkumbuka baada ya kustaafu badala ya kutumia nguvu na muda aliosalia nao afisini katika kupanga siasa za urithi. Wakazi hao hasa walitofautiana na mkutano ambao Rais aliripotiwa kushiriki na vinara wa upinzani katika ikulu ya Mombasa, waliodai ulilenga kuwatenga baadhi ya wanaopanga kumrithi katika uchaguzi mkuu ujao. Rais Kenyatta aliwakutanisha viongozi wa One Kenya Alliance (OKA), ODM, ANC na Ford Kenya kwa lengo la kuwashawishi kumuunga mkono mgombea mmoja atakayemenyana na Naibu Rais William Ruto katika uchaguzi mkuu wa mwaka 2022. Hata hivyo, wakazi hao wanamtaka Rais aelekeze nguvu zake katika kusuluhisha changamoto mbalimbali zinazokabili kaunti hiyo na kuwaacha waamue wenyewe ni nani watakayempigia kura kuwa rais katika uchaguzi mkuu ujao. Walihoji kuwa Rais ana mambo mengi ya kushughulikia ikiwemo kuimarisha uchumi unaoyumbayumba, janga la Covid-19 na kuhakikisha amani inadumishwa taifa likielekea kwenye uchaguzi. “Muhimu ni iwapo Rais ataimarisha uchumi, anawasaidia vijana kwa kuunda nafasi za kazi na kuhakikisha Wakenya wote wanapatiwa chanjo dhidi ya Covid-19. Uamuzi kuhusu ni nani atakayekuwa Rais mpya utatolewa nasi wapiga kura,” alisema Bi Cecilia Wandeto, mkazi wa Nyeri akizungumza na KNA. Mpiganiaji demokrasia Nthenge azikwa kwake bila mbwembwe ALIYEKUWA mbunge wa Kamukunji na mpiganiaji wa mfumo wa vyama vingi vya kisiasa George Geoffrey Wilson Nthenge alizikwa Jumamosi katika kijiji cha Kasooni, Kaunti ya Machakos huku akitajwa kama mzalendo aliyetetea demokrasia nchini. Mwanasiasa huyo mstaafu alifariki Jumanne akiwa na umri wa miaka 94 baada ya kuambukizwa virusi vya corona. Miongoni mwa viongozi waliohudhuria mazishi yake ni Gavana wa Makueni Kivutha Kibwana, Seneta wa Machakos Agnes Kavindu na mbunge wa Machakos Mjini Victor Munyaka. “Mzee Nthenge alipinga chama cha Kanu miaka ya tisini jambo ambalo wengi waliogopa. Ninaomba kwamba kizazi kama chake kichipuke kuokoa nchi yetu kwa sababu tulipo kwa wakati huu kuna wingu jeusi linalotanda,” alisema Bw Kibwana akikumbuka jukumu la Bw Nthenge katika ukombozi wa pili. Alisema ni Nthenge aliyemtia motisha wa kujiunga na harakati za kupigania siasa za vyama vingi. “Mnapoelekea kanisani leo (Jumapili), kwa unyenyekevu muiombee familia ya Emmanuel na Benson, Mungu aipe nguvu na ustahimilivu na haki ipatikane kwa ndugu hawa,” @Mukami wa Embu ambaye ni mwanaharakati akachapisha kwenye ukurasa wake wa Twitter. TSC yashtakiwa kukata ada walimu wasio vyamani WALIMU wawili wamewasilisha kesi kortini wakitaka Wizara ya Leba izuiwe kuidhinisha hatua ya Tume ya Huduma za Walimu (TSC) kukata ada ya uanachama kutoka kwa mishahara ya walimu ambao si wanachama wa vyama vya kutetea maslahi ya walimu. TSC ilitoa pendekezo hilo katika Mkataba wa Maelewano (CBA) ya mwaka wa 2021 hadi 2025 iliyotia saini pamoja na vyama vya kutetea maslahi ya walimu Julai. Vyama hivyo ni pamoja na Chama cha Kitaifa cha Walimu (Knut), Chama cha Walimu wa Shule za Upili na Vyuo (Kuppet) na Chama cha Kutetea Maslahi ya Walimu wa Shule za Wanafunzi wenye Mahitaji Maalum (Kusnet). Katika stakabadhi zilizowasilishwa katika mahakama ya Kisumu, Bw Stephen Onditi na Bw Paul Nzyathyu pia wanataka TSC izuiliwe kutekeleza agizo hilo lililoidhinishwa na Wizara ya Leba. Mbali na vyama hivyo vya kutetea maslahi ya walimu, TSC na Wizara ya Leba pia zimeorodheshwa kama washtakiwa. “Hakuna ada za uanachama zitakazolipwa na walimu ambao si wanachama wa vyama vya kutetea maslahi ya walimu vilivyotajwa hapa; Knut, Kuppet na Kusnet,” ikasema sehemu ya stakabathi za kesi zilizowasilishwa mahakamani na walimu hao wawili. Wanasema hatua hiyo ya Waziri wa Leba kuchapisha ada hiyo ya uanachama itawaathiri walimu wahusika kisaikolojia na kupunguza mapato yao. Kuppet hutoza ada ya uanachama ya asilimia 1.8 ya mshahara wa walimu, kila mwezi, Knut hutoza asilimia 2 huku Kusnet ikikata asilimia 1.45. Ikiwa utozaji wa ada hiyo utatekelezwa jinsi ilivyoidhinishwa na Wizara ya Leba pamoja na vyama vya walimu zaidi ya walimu 190,000 katika shule za msingi na upili watahitajika kulipa ada hiyo ya uanachama kila mwezi. Mshukiwa mwingine katika kesi hiyo ni Bi Florence Mwanza ambaye ameshtakiwa pamoja na Bw Gitonga kwamba mnamo Januari 6, 2019, katika eneo la Kwa Bolu huko Kisauni, walipatikana na simu tatu za Bw Kamto na mkewe, Bi Fawzia Ndugu Omar. Yaibuka Wizara ya Utalii imemumunya mabilioni ya pesa za umma KAMATI ya Bunge inayosimamia Utekelezaji, imeibua madai ya ufujaji wa mabilioni ya pesa za umma zilizonuiwa kujenga taasisi ya mafunzo ya utalii ya Ronald Ngala, eneo la Vipingo, Kaunti ya Kilifi. Hazina ya Utalii, ilikuwa imethibitisha kuwa, kufikia Juni 30, 2020, ilikuwa imetoa Sh4 bilioni kati ya Sh4.9 bilioni zilizohitajika kwa mradi huo. Hata hivyo, wabunge wanasema imebainika kiasi kikubwa zaidi cha hadi Sh8 bilioni kitahitajika ili kukamilisha ujenzi. Hazina ya Utalii ni shirika linalokusanya baadhi ya ada za sekta ya utalii, na iko chini ya Wizara ya Utalii inayosimamiwa na Bw Najib Balala. Kamati hiyo ikisimamiwa na mwenyekiti wake, Bw Moitalel ole Kenta ambaye pia ni Mbunge wa Narok Kaskazini, ilikuwa imezuru eneo la ujenzi wikendi ili kubainisha kama kuna utumizi bora wa fedha za umma. Walitaka pia kujua sababu za mradi huo kuchelewa kwa karibu miaka saba tangu ulipoanzishwa. Mbunge wa Kilifi Kaskazini, Bw Owen Baya ndiye alikuwa amewasilisha ombi bungeni kutaka kamati hiyo ifanye uchunguzi. Imedaiwa kuwa, takriban Sh2.9 bilioni zilipotea kupitia kwa ulipaji wa ada ambazo kamati ya bunge inashuku pesa hizo zilienda mifukoni mwa watu binafsi. Ujenzi wa taasisi hiyo ulikuwa umeanzishwa Aprili 2013 ukitarajiwa kukamilika mwaka wa 2017 kupitia kwa Wizara ya Utalii. “Mradi huu umetumia takriban Sh8 bilioni ilhali bajeti ilikuwa ni Sh4.9 bilioni, na hadi sasa haujakamilika. Ujenzi umefika asilimia 60 pekee,” akasma Bw ole Kenta. “Huu ni mradi ambao hautanufaisha Wapwani pekee bali Wakenya wote wanaotegemea utalii. Kama kuna mtu yeyote ambaye alipokea pesa za mlipaushuru kiharamu, lazima wazirudishe kwa Wakenya,” akaongeza. Mkutano uliofanywa kati ya kamati ya bunge, maafisa wa Bodi ya Hazina ya Utalii, mwanakandarasi (Murji Devraj) na mshauri (Baseline Architects Ltd), ulibainisha kuwa Hazina ya Utalii haikushirikisha afisa kutoka kwa Wizara ya Ujenzi inavyotakikana kisheria. Ilibainika pia kuwa baadhi ya sehemu zilizohitajika kujengwa kwa msingi wa bajeti ziliachwa nje, kama vile shule ya msingi, na vifaa kama vile gari la huduma za zimamoto. Mwanzoni, ujenzi huo ulinuiwa kugharimu Sh1.9 bilioni, kisha kiwango kikapanda hadi Sh8.9 bilioni, na baadaye kikapunguzwa hadi Sh4.9 bilioni. Kamishna wa Kaunti ya Kilifi, Bw Kutswa Olaka ambaye ni mwenyekiti wa kamati ya utekelezaji katika kaunti, alisema kuna wasiwasi kuhusu jinsi ujenzi unachukua muda mrefu kukamilika. “Tumetembelea eneo la ujenzi karibu mara tano lakini hakuna shughuli zozote zinaendelea. Mojawapo ya mipango ambayo tunawazia ni kuwa kama hakuna hatua zozote zinaendelezwa, tutafute njia mbadala ikiwemo kufanya kituo hiki kiwe chini ya Chuo Kikuu cha Pwani,” akasema. Bw Baya alilalamika kuwa wakati Bw Balala alipofika mbele ya kamati ya utekelezaji mwaka wa 2017, aliahidi kuwa ujenzi ungekamilika kufikia mwaka wa 2019. “Pesa nyingi zimetumiwa na hakuna kazi ya kuridhisha imefanywa. Inavyoonekana, huu mradi unacheleweshwa kusudi ili watu wafuje pesa za umma,” akasema. Akizungumza kwa niaba ya kampuni iliyotoa ushauri kuhusu ujenzi huo, Bw Dominic Mwatanya alisema wametambua sehemu muhimu ambazo zitakamilika kwa miezi 12. Watatu wahofiwa kufariki katika ajali ya boti Lamu WAVUVI watatu hawajulikani walipo baada ya mashua waliyokuwa wakisafiria kusombwa na mawimbi makali baharini eneo la Tenewi, Kaunti ya Lamu. Wavuvi hao walikuwa wamesafiri kutoka Ngomeni, Kaunti ya Kilifi kuingia Lamu kwa shughuli za uvuvi pale ajali ilipotokea siku ya Jumamosi majira ya saa mbili usiku. Akithibitisha ajali hiyo, Afisa wa Bodi ya Ukaguzi wa Vyombo vya Baharini (KMA), kaunti ya Lamu, Alexander Munga, alisema wawili kati ya wavuvi hao watano walinusurika baada ya kuogelea hadi nchi kavu. Bw Munga alisema wawili hao kwa sasa wako hali shwari eneo la Mpeketoni. Alisema mashua ya wavuvi hao pia haijapatikana tangu ajali ilipotokea. “Kuna wavuvi watatu kati ya watano ambao hadi sasa hawajulikani waliko baada ya boti yao kupigwa na dhoruba na kuzama baharini eneo la Tenewi. KMA kwa ushirikiano na KCGS inaendeleza msako wa watatu waliotoweka. Tutawajulisha habari zaidi endapo tutawapata watatu hao. Msako unaendelea,” akasema Bw Munga. Afisa huyo aidha aliwatahadharisha watumiaji wa bahari kuwa waangalifu msimu huu ambapo Bahari Hindi imekuwa ikishuhudia mawimbi makali na upepo. “KMA tayari imetoa maonyo mara kadhaa kwa wavuvi na mabaharia wengine kuwa waangalifu hasa miezi hii ya Julai ba Agosti. Bahari mara nyingi imekuwa ikichafuka. Tutii maonyo hayo,” akasema Bw Munga. Wakati huo huo, wavuvi wa Lamu wameilaumu serikali kwa kutoweka mikakati kabambe ya kukabiliana na majanga ya baharini kila mara yanapotokea. Mwenyekiti wa wavuvi, kaunti ya Lamu, Mohamed Somo, anasema wavuvi wengi wamekuwa wakipoteza maisha punde ajali zitokeapo kutokana na kukosekana wa kuwaokoa. “Tulitarajia ajali ya Jumamosi usiku kwamba waokoaji wafike pale siku hiyo hiyo. Cha kusikitisha ni kwamba vikosi vya KMA na KCGS vimefika eneo la tukio leo asubuhi. Haya ni makosa makubwa. Lazima kuwe na mikakati dhabiti ya kuokoa maisha,” akasema Bw Somo. Ajali ya boti Jumamosi inajiri mwezi mmoja baada ya mabaharia saba kutoka Tanzania kuokolewa pale boti walimokuwa wakisafiria iliposombwa na mawimbi makali na kuzama eneo la Shanga, kaunti ya Lamu. Benson Njiru Ndwiga na Emmanuel Matura Ndwiga waliuawa usiku wa Agosti 1, 2021 baada ya kukamatwa na Polisi kwa madai ya kukiuka saa za Kafiu.Njiru na Matura walitoweka baada ya kufungaMaafisa sita ni Koplo wawili na Konstebo wanne. Mahabusu alalama Kortini hakupewa chakula akiwa rumande RAIA wa Kenya aliyeshtakiwa kwa kughushi cheti cha kusafiri kutoka Afrika kusini kuhepa ghasia na vurugu iliyotokea kufuatia kusukumwa jela kwa aliyekuwa Rais Jacob Nzuma alidai mahakamani alinyimwa chakula alipozuiliwa katika kituo cha polisi cha Capital Hill Nairobi. Bw Bishar Maulid Hassan aliyeshtakiwa mbele ya hakimu mkuu mahakama ya Milimani Bw Francis Andayi alisema “hakukuwa na chakula cha kutosha katika kituo cha polisi cha Capital Hill nilipozuiliwa.”Akasema Bw Hassan,” Mheshimiwa sijakula tangu nilipozuiliwa katika kituo cha Polisi cha Capital.” Alijibu , “ Nilipewa tu Chai na Andazi na sikushiba.”Bw Andayi alimjibu na kumweleza ashukuru kwa chakula alichopewa.Bw Hassan alikabiliwa na shtaka la kupatikana na cheti cha usafiri cha Serikali ya Afrika kusini alichokighushi. Shtaka lilikuwa alipatikana na cheti hicho mnamo Agosti 7 2021 katika uwanja wa ndege wa kimataifa wa JomoKenyatta.Mshtakiwa huyo alieleza mahakama kule Afrika kusini mmoja akizuiliwa rumande anapewa chakula cha kutosha na godoro. “Kule Afrika kusini washukiwa hupewa chakula cha kutosha na godoro la kulalia sio kama hapa mahabusu hulala kwa sakafu,”alisema Bw Hassan.Mshtakiwa alidaiwa cheti alichokuwa nacho kilikuwa kimetolewa na Afisa mwandamizi wa Idara ya Uhamiaji wa Afrika kusini. Hakimu aliamuru afisa wa urekebishaji tabia ahoji watu wa familia ya mshtakiwa kabla ya kumwachilia na dhamana. Mbunge na abiria 30 wanusurika ndege ikiharibika angani TAHARUKI ilitanda miongoni mwa abiria waliokuwa ndani ya ndege ya kampuni ya Skyward kutoka Lamu kuelekea Nairobi, iliposemekana kupata hitilafu muda mfupi baada ya kupaa angani. Miongoni mwa abiria zaidi ya 30 waliokuwa kwenye ndege hiyo ni Mbunge wa Matuga, Bw Kassim Sawa Tandaza. Kisa hicho kilitokea mwendo wa saa kumi na robo jioni, Jumatatu. Ililazimu rubani wa ndege kujitahidi kurejea kwenye uwanja wa Manda, ambapo abiria walipandishwa ndege nyingine ili kuendelea na safari yao. Hata hivyo baadhi ya abiria, akiwemo Bw Tandaza waliamua kukatiza safari yao baada ya mkosi huo kutokea. Ilidaiwa hitilafu ilitokea katika moja ya injini za ndege hiyo. Juhudi za kupata mawasiliano kutoka kwa kampuni ya Skyward ziligonga mwamba kwani maafisa husika walioko Lamu walidinda kuzungumzia tukio hilo. Katika mahojianio na Taifa Leo, Bw Tandaza alisema walisikia mlipuko usio wa kawaida dakika chache baada ya kupaa angani. Baadaye rubani aliwajulisha abiria kuwa watulivu kwani ndege ilikuwa na kasoro ya mojawapo ya injini yake na kwamba italazimika warudi tena uwanja wa Manda na kuchukua ndege nyingine. “Ilikuwa hali ya kutisha. Baada ya mlipuko na tangazo, sote tulikuwa na wasiwasi. Ni mara yangu ya kwanza kukumbana na hitilafu ndani ya ndege ikiwa angani. Wa kuomba aliomba, wa kushika Biblia au Qurani alifanya hivyo. Hata wa kulia pia walilia. Tunashukuru kwamba ndege mwishowe ilitua na sote tukatoka salama,” akasema Bw Tandaza. Mbunge huyo aidha aliiomba Mamlaka ya Kusimamia Ndege nchini (KCAA) na wengineo wanahusika na usalama wa angani nchini kuwa makini enzi hizi ambapo idadi ya mashirika ya ndege yaongezeka. “Kile nimeshuhudia leo mimi hukiona tu kwa sinema. Sikuwahi kufikiria kwamba kingetokea maishani mwangu. Wametubadilishia ndege lakini siendi ng’o. Nimekatiza hii safari. Leo ilikuwa siku ya mikosi,” akasema Bw Omar. Si mara ya kwanza abiria kukumbwa na mshtuko wakati wakiwa kwenye harakati za kusafiri kwa ndege kwenye uwanja wa Manda, Lamu. Mnamo Agosti,2019, abiria 36 waliokuwa wameabiri ndege ya kampuni ya Fly540 walishtuka pale ndege hiyo iliposhindwa kupaa angani wakati ikijaribu kuondoa baada ya mojawapo ya magurudumu yake kugwama kwenye shimo. Ililazimu abiria kushuka kwanza na wahudumu wa uwanja huo wa ndege kuisukuma ndege hiyona kulitoa gurudumu shimoni kabla ya safari kuendelea baada ya kucheleweshwa kwa zaidi ya dakika 20. Mamlaka Huru ya Kuchunguza na Kutathmini Utendakazi wa Polisi (IPOA), imependekeza waachishwe kazi mara moja, huku ripoti hiyo ikitarajiwa kuwasilishwa kwa Mkurugenzi Mkuu wa Mashtaka ya Umma (DPP) ili kufunguliwa mashtaka. “Waachishwe kazi mara moja, kufuatia kukamilika kwa uchunguzi wa mamlaka huru na ripoti kuwasilishwa kwa DPP. Kwa sasa maafisa hao wanakabiliwa na mashtaka ya mauaji. Mapendekezo haya hayatabadilika,” IPOA imeeleza kwenye taarifa. Kwa mujibu wa kifungu cha 25 cha sheria ya IPOA, mauaji yanayofanyika katika kituo cha polisi, kusababishwa na askari au mwanachama wa kikosi cha polisi (NPS), mamlaka hiyo inapaswa kuyachunguza. “Kifungu cha 29 cha sheria za IPOA pia kinasema endapo uchunguzi unaonyesha kuna tendo la uhalifu, mapendekezo ya kufunguliwa kwa kesi ya mashtaka yawasilishwe kwa DPP. “Uchunguzi wa mamlaka unaonyesha kuna kesi ya uhalifu kwa maafisa hao sita,” inafafanua. Natembeya awatimua maafisa wa usalama MRATIBU wa Bonde la Ufa George Natembeya amewapiga kalamu maafisa kadhaa wa usalama kutoka Nakuru Kaskazini kwa kile alichokitaja kama utepetevu kazini. Waliopoteza kazi ni Naibu kamishna wa Kaunti Ndogo ya Nakuru Kaskazini Bw Geoffrey Mwani Manyanna,msaidizi wa kamishna kutoka eneo la Kiamaina Isaac Ooko, Naibu Kamanda wa Polisi Benard Wamugunda na OCS wa Kituo cha Polisi Cha Kiuguini Solomon Wamae. Aidha chifu wa kijiji cha Kabatini John Thuo na naibu wake John Mbugua walipigwa na shoka hilo , wakingana na wenzao kutoka kijiji jirani cha Thayu kuangukiwa pia kufutwa. Natembeya alieleza kuwa hii ni baada ya uchunguzi kubaini kuwa watu nane walioaga dunia wiki iliyopita katika eneo bunge la Bahati, wakibugia pombe haramu walibugia methanol. Akizungumza na Taifa Leo, alisema kuwa baadhi ya maafisa walikuwa wamezembea kazini licha ya kutwikwa jukumu la kuwalinda raia. Alitumia fursa hiyo kutoa onyo kali kwa maeneo la Kilgoris, Bomet, Kajiado, Trans-Nzoia, laikipia na Marakwet, akizitaja kama sehemu sugu zinazoendeleza uuzaji wa pombe haramu. “Kuanzia leo hatutakubali maafisa kuketi ofisini bila kuwahudumia watu kwa sababu serikali inatumia hela nyingi kuwalipa mishahara,”akasema. Aliwaomba maafisa wa usalama kuwa macho kila wakati ili kuchunguza bidhaa ghushi zinazoingia katika soko na hatimaye kuwadhuru raia. Aliahidi kutumia huduma za ujasusi kubaini ubora wa bidhaa, ikizingatiwa kuwa wale ambao wamepatiwa jukumu hilo ni wafisadi. Hili linajiri siku chache baada ya Gavana wa Nakuru Lee Kinyanjui kutangaza vita, dhidi ya wauzaji pombe haramu katika mitaa ya mabanda Kaunti ya Nakuru. Maafisa sita wa polisi waliohusishwa na mauaji ya ndugu wawili kaunti ya Embu wafikishwa kortini.. Picha (2) Nelson Havi (kulia) aliwakilisha familia ya watoto hao pamoja na chama cha wanasheria nchini (LSK)…Picha/RICHARD MUNGUTI DPP alieleza mahakama kupitia kwa viongozi wa mashtaka Tabitha Ouywa na Jacinta Nyamosi kwamba “hali katika eneo la Kianjakoma ni mbaya na endapo maafisa hao wa polisi wataachiliwa basi usalama utavurugwa.” Bi Ouywa alisema ndugu hao walikufa katika mazingira ya kusikitisha sana.Alisema afisa wa mamlaka ya uchunguzi wa utenda kazi ya polisi IPOA kupitia kwa afisa anayechunguza kesi hiyo Bw Ibrahim Sunu anahitaji kupewa muda wa kutosha kuchunguza kesi hiyo. Bw Ndungi alikubaliana na DPP pamoja na Rais wa chama cha wanasheria nchini LSK Nelson Havi waliosema washukiwa hao sita hawapasi kuachiliwa kwa vile watavuruga mashahidi. Aliendelea kueleza mahakama kuwa maafisa hao sita wa polisi walikuwa wamehamishwa vile vile lakini “miito ilitolewa na viongozi mbali mbali akiwamo Spika wa Bunge la Kitaida Justice Muturi ambaye pia ni wakili hatua madhubuti ichukuliwe dhidi ya maafisa hao wa polisi.” Na wakati huo huo Bw Havi aliomba sheria za kafyu zifutiliwe mbali akisema imeleta maafa.“Rais Uhuru Kenyatta na Serikali anapasa kuhakikisha chanjo za Corona zimetolewa kwa wananchi wote.Corona haisambazwi na giza. Kama hakungekuwa na kafyu Benson na Emmanuel hawangeuawa,”alisema Bw Havi. Aliikashfu Bunge kwa kukataa kusimamia sheria kwa njia ipasayo na kuruhusu wananchi wanyanyaswe na afisi mbali mbali za kitaifa Mshtakiwa alikuwa amejihami kwa kisu na sindano inayotumiwa na washona viatu.Mlalamishi alipomwuliza alichokuwa akifanya nyumbani kwake alimtisha kumuua.Mlalamishi aliye na umri wa miaka 37 alitoroka na kujifungia ndani ya nyumba. Itikadi na miko ya Uswahilini ambayo haihusiani na dini WIKI jana tulizungumzia baadhi ya Imani na itikadi za Waswahili zenye mfungamano mkuu na dini ya Kiislamu. Hata hivyo, pamoja na imani hizo zinazoongozwa na misingi ya dini ya Kiislamu, Waswahili wana imani nyingine ambazo hazihusiani na dini ya Kiislamu. Mathalan, mtu anapokula chakula au kunywa kitu halafu akapaliwa au kujiuma ulimi watu husema mtu huyo anatajwa/anasemwa vibaya na watu wengine. Aidha, mtu anapotembea kisha akajikwaa mguu wa kulia, watu huamini anakoenda kuna heri, na ikiwa atajikwaa mguu wa kushoto basi anakoenda hakuna heri. Mara nyingi ikiwa atajikwaa mguu wa kushoto hushauriwa avunje safari yake, ama aiahirishe aende baadaye. Bundi na paka mweusi Bundi anaaminika ni ndege mwenye nuksi. Ikiwa bundi atalia karibu na nyumba ya mtu au katika paa la nyumba basi mtu huyo hupatwa na msiba. Huaminiwa kwamba bundi na paka mweusi huashiria mkosi. Kwamba ikiwa mtu atakutana na paka mweusi asubuhi, basi siku hiyo itakuwa yenye mkosi; huenda jambo baya litamtokea mhusika. Mjamzito kutokula mayai Itikadi nyingine ni kwamba mama mjamzito hapaswi kula mayai. Inaaminika kuwa ikiwa mwanamke mjamzito atakula mayai, basi atapata mtoto asiye na nywele. Mojawapo ya makatazo kwa mwanamke mjamzito wa Kiswahili ni kuepuka kula mayai kadiri ya uwezo wake. Pia kumpitia mwanamke mjamzito na moto ni mwiko mkubwa kwani inaaminiwa ni kumkata uzazi. Mama akikuvulia nguo Ikiwa mama yako atakukasirikia na kukuonyesha sehemu zake za siri huku akisema maneno ya kukulaani basi huaminiwa kwamba utapatwa na laana na huenda ukawa na maisha mabaya au hata kurukwa na akili (kuwa mwendawazimu). Imani kama hii ni maarufu si tu miongoni mwa jamii za Waswahili, bali pia katika jamii nyinginezo za Afrika. Kula gizani Mtu anayekula gizani hula na shetani. Hii pia ni imani maarufu katika jamii nyingi za Afrika.Kama tulivyotangulia kusema, hakika imani kama hizi hazihusiani na dini. Na labda hatuwezi kuthibitisha uhusiano wa ishara na athari au matokeo ya imani hizi kisayansi. Lakini bila shaka, imani hizo ni sehemu ya utamaduni wa watu, na kila jamii huwa na imani zake.Huenda imani hizo zinalenga kuzuia wanajamii kutofanya mambo fulani ambayo wanayaona si maadilifu au ni jitihada ya kujaribu kueleza mambo au matokeo au hali wanazokutana nazo katika maisha yao ya kila siku. ‘Jicho Pevu’ ashambulia familia ya Gavana Joho MBUNGE wa Nyali, Bw Mohamed Ali amemkashifu Gavana wa Mombasa, Bw Hassan Joho na jamaa zake akidai wanahujumu mipango yake ya kutekeleza miradi ya maendeleo katika eneo bunge lake. Bw Ali ambaye ni maarufu kama ‘Jicho Pevu’ alisema Bw Joho anatumia mbinu hizo kwa kuwa ameisha kisiasa. Katika mahojiano maalumu na Taifa Leo, mbunge huyo alidai kuwa Bw Joho, nduguye ambaye ni bwanyenye maarufu, Abu Joho na jamaa yao Said Abdalla wanampiga vita ambavyo vinaathiri wananchi wanaonyimwa maendeleo hata kutoka kwa serikali ya kaunti. “Bw Joho awaelezee Wakenya mradi wowote ambao aliuanzisha eneo la Nyali. Eneo langu limetengwa na kubaguliwa kwa sababu za kisiasa. Lakini Bw Joho anasahau kuwa anawaadhibu walipa ushuru wala si Mbunge wao. Unawaumiza wakazi waliompigia kura,” akasema. Mbunge huyo ambaye ni mwandani wa Naibu Rais William Ruto, alidai masaibu hayo yanatekelezwa kwa ushirikiano na serikali kuu, kupitia kwa mshirikishi wa eneo hilo, Bw John Elungata. Juhudi zetu kutafuta maoni kutoka kwa Gavana Joho na kaka yake hazikufua dafu, lakini Bw Abdalla alipuuzilia mbali madai ya Bw Ali. “Sijawahi kuingilia miradi yake. Kwa mfano, suala la Freretown, uwanja huo ni wa kijamii kwa hivyo uko chini ya Serikali ya Kaunti ya Mombasa. Gavana anapanga kujenga uwanja wa michezo,” akasema, huku akimwambia Bw Ali aache kueneza uongo. Bw Ali alisema alipata Sh21 milioni kujenga shule ya sekondari la Ziwa la Ngombe, lakini mwanakandarasi alipigwa na kufukuzwa na vifaa vyake vya kazi kuharibiwa. Katika eneo la Mwatamba, mbunge huyo alisema alipanga kujenga afisi ya chifu na naibu kamishna wa kaunti lakini alizuiliwa na serikali ya kaunti.“Kwa hivyo miradi inayogharimu Sh40 milioni imesimamishwa,” akasema. Kuhusu madai kwamba maisha yake yamo hatarini, mbunge huyo alisema hawezi kupiga ripoti kwa polisi kwa sababu awali aliwahi kufanya hivyo lakini hakuna hatua iliyochukuliwa kumlinda. Alisema alipiga ripoti kwa polisi dhidi ya Bw Joho pia wakati wa uchaguzi mdogo wa Msambweni lakini hakuchukuliwa hatua. “Niwashtaki wapi sasa?” akauliza. Ogiek, Ndorobo waomba kikao na Rais kuhusu ardhi FAMILIA 3,000 za jamii za Ogiek na Ndorobo sasa wanataka kukutana na Rais Uhuru Kenyatta kumuomba awasaidie wapate makao na kulipwa fidia Jamii hiyo ilitumuliwa kutoka misitu ya umma kaunti ya Nandi wakati wa serikali ya Rais Mwai Kibaki mwaka wa 2006. Familia hizo ambazo zimekuwa zikiishi kwenye baridi kwa miaka 15 iliyopita zinasema kwamba zimekuwa zikipitia hali ngumu tangu walipofurushwa na Shirika la Huduma ya Misitu ya Kenya (KFS) na nyumba zao zikachomwa. Walilamika kuwa Rais Kenyatta na Naibu Wake William Ruto walipokuwa wakifanya kampeni mwaka wa 2013, waliahidi kushughulikia masaibu yao lakini hawajafanya hivyo tangu walipoingia mamlakani. “Wakati Ogiek na Ndorobo walipofurushwa kutoka msitu wa Cherengonik mwaka wa 2006, serikali iliahidi itahakikisha wanapata makao baada ya kuwatambua waathiriwa halisi. Sasa ni miaka 15 na hakuna lililofanyika,” alieleza msemaji wa jamii hizo Paul Koech. Bw Koech alisema tayari wametengwa miongoni mwa jamii za Wakalenjin na kufurushwa ni moja ya masaibu mengi yanayowakabili. Wafungwa waachiliwa kupunguza msongamano Wafungwa 18 wameachiliwa huru kaunti ya Mandera baada ya hukumu zao kuchunguzwa na Kamati ya Taifa ya Huduma ya Jamii. Kuachiliwa kwao kunafuatia hatua za kupunguza idadi ya wafungwa magerezani ili kuzuia kusambaa kwa virusi vya corona. Katika Kaunti ya Mandera, idara ya probesheni ya iliwasilisha majina ya wafungwa 36 katika juhudi za kupunguza msongamano katika magereza. Jaji wa Mahakama Kuu ya Garissa, Abida Aaron aliachilia tisa mara moja na kuweka watatu katika probesheni. Aliagiza saba washiriki kazi ya jamii na mmoja akapunguziwa kifungo kutoka miaka mitano hadi mitatu. Mahakama Kuu ilikataa pendekezo la kuchunguza vifungo vya wafungw wanane.Wakati wa uchunguzi huo, maafisa wa probesheni huwa wanazingatia muda ambao mfungwa ametumikia, tabia yake akiwa gerezani, aina ya makosa aliyotenda na maoni kutoka kwa waathiriwa na jamii. Wafungwa wa makosa ya kujaribu kuua, uchomaji mali, ulanguzi wa binadamu na watoto na mengine makubwa hawashirikishwi kwenye mpango wa kupunguza msongamano katika magereza. Baada ya kuachiliwa huru, huwa wanawekwa chini ya usimamizi wa maafisa wa probesheni. Chama cha Kiswahili shuleni Kitengela International ni mwale thabiti wa lugha CHAMA cha Kiswahili katika Shule ya Msingi ya Kitengela International eneo la Syokimau, kilianzishwa kwa malengo ya kuchangia makuzi ya Kiswahili, kubadilisha mtazamo hasi wa wanafunzi kuhusu Kiswahili, kuzidisha maarifa ya utafiti katika Kiswahili na kuboresha matokeo ya KCPE Kiswahili. Zaidi ya kuweka wazi umuhimu wa Kiswahili miongoni mwa wanafunzi, chama hiki pia kiko mstari wa mbele kustawisha matumizi ya lugha shuleni na kupanua mawanda ya elimu katika nyanja nyinginezo zinazofungamana na Kiswahili. Mbali na kuwa daraja la kuvusha watahiniwa katika masuala ya kiakademia, madhumuni mengine ya kuasisiwa kwa chama hiki ni kuwapa wanafunzi jukwaa mwafaka la kukuza vipaji vyao vya utambaji wa hadithi, uchoraji, uigizaji na utunzi wa mashairi. Mnamo 2020, Kitengela International School Syokimau ilitia fora kwa mara nyingine katika KCPE chini ya uongozi wa Bw Andati (Mwalimu Mkuu). Watahiniwa 26 kati ya 29 walipata zaidi ya alama 400 huku watatu waliosalia wakizoa kati ya alama 395 na 400. Shule iliandikisha alama wastani ya 410.38. Baadhi ya walimu wanaosukuma gurudumu la Kiswahili shuleni humo chini ya Bw Gideon Mang’eli ambaye ni Mkuu wa Idara ni Stephen Muhanji, Winfridah Ayuma, Michael Wechune, Cyrus Musyoki, Janet Onyango, Cornel Range na Douglas Nyamamba. Wengine ni Nicodemus Wambua, Zipporah Mukhwana, Juliah Kaminja na Janet Bonareri.Kwa mujibu wa Bw Mang’eli, wengi wa wanafunzi wao wanaothamini na kuchangamkia usomaji wa Taifa Leo, hudumisha umahiri wao katika lugha na mwishowe hukwangura alama za juu zaidi hata katika mitihani ya kitaifa ya KCPE. Anaungama kuwa majaribio ya mitahini katika Taifa Leo ni daraja halisi la mafanikio kwa wengi wa wanafunzi wanaotumia maswali hayo mara kwa mara kujipiga msasa na kujitia kwenye mizani. Chama huandaa vikao vya mara kwa mara kwa lengo la kuwashirikisha wanafunzi kikamilifu katika mashindano yanayolenga kubaini upekee wa vipaji vyao katika utangazaji wa habari na utunzi wa kazi bunilizi. Kuwepo kwa chama hiki shuleni Kitengela International Syokimau kumeamsha ari ya mapenzi ya Kiswahili miongoni mwa wanachama ambao kwa sasa ni mabalozi halisi wa Kiswahili na wasomaji wakubwa wa gazeti hili la Taifa Leo. FAUSTINE NGILA: Usilie ughali wa mafuta, nunua gari la kielektriki MAGARI mengi yanayomilikiwa humu nchini na duniani kote yanatumia dizeli au petroli, mafuta ambayo yanachafua mazingira na kutishia maisha ya vizazi vijavyo. Najua pia kwa wale ambao bado wana ndoto ya kumiliki gari, wanapanga kununua gari linalotumia mafuta kwa kuwa hayo ndiyo magari wanayoona kwenye barabara. Hawaoni magari ya kielektroniki kwa wingi.Ni kweli kuwa magari ya kielektroniki ni machache, lakini tangu yaingie humu nchini kuanzia 2015, kumekuwa na mjadala muhimu kuhusu iwapo madereva wataendelea kununua mafuta ambayo ni ghali na yanayochafua mazingira au watanunua magari ya kielekntroniki yasiyotoa moshi na yanayohitaji kutiwa chaji kama simu. Tunaishi katika enzi ambapo mafuta machafu yanaendelea kuchafua anga na kuchangia majanga duniani kama vile mvua kupita kiasi inayosababisha mauti kutokana na mafuriko, mioto ya kila mara kutokana na joto la kiajabu, kuongezeka kwa maji baharini na kuyeyuka kwa theluji milimani kwa kasi isiyowahi kushuhudiwa. Nimejionea Wakenya wengi wakifurika mitandaoni kuilaani serikali kwa kupandisha bei ya dizeli, petroli na mafuta taa kila mara, lakini wanasahau kuwa mustakabali wa kawi upo kwa vyanzo visivyochafua mazingira kama vile umeme kutokana na miale ya jua, mvuke au upepo. Ingawa kuna mbinu nyingi za kuhamia kwa magari ya kielektroniki (kielektriki, ukipenda)Kenya yahitaji sera za kudhibiti jinsi magari yanayotumia mafuta yatahifadhiwa au sehemu zake kutumiwa upya, tusije tukajaza taka za kielektroniki tunapoboresha hewa tunayopumua. Aidha, ni Wakenya wachache tu ambao wanaelewa jinsi injini za magari haya hufanya kazi. Hawajui pia ni wapi kuna vituo vya kuchaji magari ya aina hii. Inamaanisha kuwa hamasisho linahitajika ili wananchi waelewe tija ya ninachozungumzia. Gharama Kwa kawaida, gari la kieletroniki litakuondolea gharama ya kununua mafuta. Ni gari ambalo baada ya kuchaji unaweza kuliendesha kwa zaidi ya kilomita 500 ambapo ungetumia mafuta ya Sh5,000. Betri yake nayo hubadilishwa baada ya kati ya miaka minane na kumi. Hata hivyo, itakuwa safari ndefu kwa Kenya kufikia lengo hili, ikizingatiwa kuwa umeme hata jijini Nairobi hupotea kila mara. Hali hii sasa inahitaji matumizi ya kawi ya jua ambayo serikali tayari imependekeza sera hasi zinazozuia matumizi yake kule vijijini. Ni sera hizi ambazo zinafaa kuondolewa ili kuwaruhusu wamiliki wa magari kujenga vituo vya kuchaji magari popote wanapotaka nchini. Serikali inafaa kupiga jeki mpango huu kwa kujenga vituo vya kuchaji katika barabara zote kuu, na kubuni sera ya kuwataka wamiliki wa vituo vya mafuta kuweka pia mashine za kuchaji magari haya. Tayari kuna vituo vitatu jijini Nairobi, lakini jinsi dunia imebadilika huenda vituo hivyo vikaongezeka hata zaidi huku mataifa yanayounda magari yakisema kuwa hayatauza magari ya mafuta baada ya mwaka 2030. Hivyo basi, tunafaa kujiandaa kisaikolojia, kiuchumi na kuweka miundomsingi ifaayo mapema ili kuenda na kasi sawa na mataifa yaliyoendelea. Iwapo unamiliki gari la mafuta, sasa fahamu kuwa soko la mafuta litaporomoka.Tusipofanya hivi, basi tutakuwa tunachafua mazingira ambayo yanafaa kutumiwa na vizazi vijavyo ambavyo pia vina haki ya kuishi maisha bora. Yaya ashtakiwa kwa kuojesha mvulana wa bosi wake “Sukari” MJAKAZI aliyekuwa na mazoea ya kumwojesha mvulana wa mwajiri wake “sukari” yake alishtakiwa jana kwa kumnajisi mtoto huyo. Bi Sabina Mwikali Muasya mwenye umri wa miaka 22 alikabiliwa na mashtaka mawili ya kunajisi na kuwadhulumu kimapenzi watoto wawili wa mwajiri wake mwaka uliopita.Sabina alikana aliwadhulumu kimapenzi watoto wa mwajiri wake kwa muda wa miezi sita alipokuwa akiwalea mtaani Kileleshwa kaunti ya Nairobi. Hakimu mkazi mahakama ya Milimani Bi Jane Kamau alifahamishwa na kiongozi wa mashtaka kwamba Sabina alimnajisi mvulana wa miaka 12 kwa kushiriki ngono naye.Mbali na shtaka hilo la kumnajisi mvulana huyo, Sabina alikana alikuwa anaiguza sehemu nyeti ya mvulana huyo mwenye miaka 12. Hakimu na umma uliokuwa mahakamani walishtushwa na madokezo ya kiongozi kwamba mshtakiwa “alikuwa anamlazimisha dada yake mvulana huyo mwenye umri wa miaka mitano kunyonya sehemu nyeti za nduguye.”Mahakama ilifahamishwa kisa hicho kilifichuliwa na dada yake mvulana huyo mjakazi mpya alipoajiriwa. Msichana huyo mwenye umri wa miaka mitano alimwuliza mjakazi wao mpya ikiwa atakuwa anamlazimisha kuoja kwa mdomo wake sehemu nyeti ya nduguye jinsi Sabina alikuwa “anawasimamia kutenda aibu.”Mjakazi huyo mgeni hakunyamazia habari hizo. Alimjulisha mama ya watoto hao.Uhalifu huo uliripotiwa katika kitengo cha polisi cha kushughulikia dhuluma dhidi ya watoto na wanawake.Mshtakiwa alishtakiwa alitekeleza uhalifu huo kati ya Januari na Julai 2020 katika mtaa wa Kileleshwa. Polisi walimsaka mshtakiwa na kumpata nyumbani kwao kaunti ndogo ya Matuu kisha wakamkamata.Sabina aliomba mahakama imwachilie kwa dhamana.“Naomba hii mahakama iniachilie kwa dhamana isiyo ya kiwango kikubwa. Niko na mtoto mdogo aliye na umri wa miezi mitatu. Anahitaji kutunzwa sana nyakati hizi za maradhi ya Corona,” Sabina alimsihi hakimu.Upande wa mashtaka haukupinga mshtakiwa akiachiliwa kwa dhamana ila aliomba korti iamuru idara ya urekebishaji tabia imhoji mshtakiwa na watu wao kabla ya kuachiliwa kwa dhamana. Benki ya Kenya Commercial Bank iliyotuma pesa hizo kwa Muthoni iliahidi kumrudishia pesa hizo lakini mshtakiwa alikuwa tayari amezitoa na kuzitumia.Mshtakiwa alieleza mahakama alikuwa ametoa fedha kidogo na wanaendelea kujadiliana na Mohamed jinsi atakavyomlipa. Upande wa mashtaka ulisema haujaelezwa ikiwa kuna jaribio la kusuluhisha kesi hiyo nje ya mahakama. Akana kupora hoteli Calvin Omondi Otieno alishtakiwa kwa wizi wa bidhaa za duka na vyombo katika hoteli ya Bi Evaline Moraa Japan yenye thamani ya Sh150, 515.Mshtakiwa alikana alivunja na kuiba kutoka kwa hoteli na duka la Bi Japan mnamo Julai 4, 2021.Wakati wa wizi huo mlalamishi alikuwa amelazwa katika hospitali ya Thika Level 5 kaunti ya Kiambu. Wanasaikolojia wajadili ongezeko la visa vya watu kujitoa uhai WASHAURI wa maswala ya kisaikolojia wapatao 50 kutoka Kaunti ya Kiambu walijumuika pamoja mjini Thika ili kujadili matukio tofauti yanayoshuhudiwa ya watu kujitoa uhai katika siku za hivi karibuni. Wataalam hao walisema wamegundua ya kwamba kwa siku za hivi karibuni watu wazima na hata vijana wamejitoa uhai kutokana na msongo wa mawazo. Akizungimza wakati wa hafla hiyo, Naibu Gavana wa Kaunti ya Kiambu, Bi Joyce Ngugi ambaye ni mtaalam wa kisaikolojia, alisema serikali ya Kaunti ya Kiambu itajitolea mhanga kuona ya kwamba inawasaidia wale wote walio na shida ya msongo wa mawazo. “Tunaelewa vyema kuwa hali ya maisha imekuwa ngumu kwa kila mtu na kwa hivyo ni vyema kushirikiana na wataalam ili kuwashauri watu hao,” alifafanua Bi Ngugi. Alieleza ya kwamba wataalam wa kisaikolojia na madaktari watafanya kikao na Gavana wa Kiambu Dkt James Nyoro ili kupanga mikakati ya namna ya kuwashughulikia watu walio na msongo wa mawazo na maswala ya kifamilia. Alitoa tahadhari kwa watu wale wanaowakosoa wale walio na shida za msongo wa mawazo. “Ni vyema kumuelewa mtu kwanza kabla ya kujaribu kumkashifu kutokana na shida yake,” alifafanua Bi Ngugi. Naye mtaalam wa kisaikolojia Dkt Susan Gitau, alisema wataalam wa masuala ya msongo wa mawazo wanapanga kujumuika pamoja ili kuona ya kwamba wanawapa ushauri ufaao wote walio na shida tofauti zinazoendana na msongo wa mawazo. “Jambo hilo linastahili kuchunguzwa kwa makini kwa sababu kwa siku za hivi karibuni tumeshuhudia kesi nyingi za watu kujitoa uhai, jambo linalotia hofu katika jamii,” alisema Dkt Gitau. Alisema huu ndio wakati mwafaka kwa wataalam wote wa kisaikolojia kutoka Kiambu kufanya kikao maalum na gavana Nyoro ili kujadili hali hiyo ambayo imeenea karibu kote nchini. Alisema kwa miezi kadha iliyopita amezuru sehemu tofauti za nchi akitoa ushauri kwa familia nyingi zinazopitia hali ngumu ya maisha. Mish analenga kushiriki fiamu za Hollywood NDIO ameanza kupiga ngoma ambapo amepania kukwea milima na mabonde kusudi kutinga levo ya kimataifa katika jukwaa la uigizaji. Chipukizi huyu anaamini anasema anatosha mboga kushiriki za hadhi ya Hollywood miaka ijayo. Miriam Wairimu Nduta maarufu kama Mish anasema ”Ndani ya miaka mitano ijayo ninalenga kuwa kati ya waigizaji mahiri nchini pia nikimiliki brandi ya kuzalisha filamu na kuwapa mwelekeo waigizaji wanaokuja. ” Kipusa huyu mwenye umbo la kupangawisha alianza uigizaji mwaka 2019 kupitia vitabu za riwaya chini ya kikundi kiitwacho ICBEE Production. Pia amefanya kazi na kundi liitwalo Expanders Production. SAMSPHINE FILMS ingawa alivutiwa na uigizaji tangia akisoma Shule ya Msingi alichochewa zaidi na masuala alipotazama kipindi cha Mother Inlaw kwenye Citizen TV mwaka 2009. ”Kwenye kipindi hicho nilipendezwa sana na uigizaji wake Catherine Kamau maarufu Selina ama Cate Actress. Dada huyu anajivunia kushiriki filamu ya ‘Kina’ iliyopata mpenyo kupeperushwa kupitia runinga ya Maisha Magic. Anasisitiza kuwa yupo ange kushiriki filamu zozote mradi waandikiane mkataba na wahusika maana hana jingine ila kuvumisha jukwaa ya maigizo kadiri ya uwezo wake. BLACK WIDOW Anasema anataka kushiriki uigizaji akifuata nyayo za mwigizaji mahiri, Scarlet Johansson mzawa wa Marekani ambaye katika usanii wake ameshiriki filamu kama ‘Black Widow,’ Under The Skin,’ na ‘The Avengers,’ kati ya zingine. Katika mpango mzima anasema amelelewa na mzazi mmoja (Single Mother) ambapo lazima ajitume kiume anakolenga kuweka vizuri msingi wa maisha yake. Kwa waigizaji watajika duniani anasema angependa kufanya kazi na Mkenya, Lupita Nyong’o aliyepata umaarufu baada ya kushiriki filamu ya ’12 Years a slave,’ na ‘Black Panther.’ Pia Charlize Theron mzawa wa Afrika Kusini anayejivunia kushiriki filamu kama ‘Monster,’ na ‘Bombsell,’ kati ya zingine. Hapa nchini anaota kujikuta jukwaa moja na wenzie kama Cate Actress na Sainaipei Tande ambao wameshiriki filamu kama Sue &Jonnie na Aziza mtawalia. Anaitaka serikali iunge mkono sekta ya uigizaji kikamilifu kwenye juhudi za kutoa nafasi za ajira kwa waigizaji chipukizi. USHAURI Ingawa hajapata mashiko anashauri waigizaji wanaoibukia kuwa kamwe wasife moyo wala wasiwe na pupa ya kupata umaarufu bali nyakati zote wamtumainie Mungu kwa chochote wanachofanya. WANDERI KAMAU: Tukomeshe unyama huu kwa vijana wa Kenya JE, ni makosa kuwa kijana nchini? Ni makosa kujihusisha na shughuli za ujana? Ni makosa kuvaa kwa mitindo ya ujana? Pengine hayo ndiyo maswali ambayo huenda yakaibuka kutokana na mtindo ambao umekuwa ukionekana nchini—kama ni dhambi kuwa kijana. Kwa majuma kadhaa yaliyopita, vijana wamekumbana na kila aina ya ukatili kutoka kwa jamii kwa kusingiziwa kuwa wahalifu. Cha kusikitisha ni kuwa, fasiri hizi zinatokana na mitindo ya kimaisha ya vijana, jinsi walivyovaa na mitindo ya lugha zao. Tukio la kwanza linahusu ndugu wawili—Benson Njiru, 22, na Emmanuel Mutura, 19, waliouawa kikatili na polisi.Ndugu hao, wanaotoka eneo la Kianjokoma, Kaunti ya Embu, wanadaiwa kuteswa hadi kufa na polisi baada ya kupatikana wakikiuka masharti yaliyowekwa kudhibiti maambukizi ya virusi vya corona. Wawili hao walitoweka katika hali tatanishi mnamo Agosti 1, ijapokuwa miili yao ilipatikana na mmoja wa jamaa yao siku mbili baadaye katika mochari moja eneo hilo. Mkasa uo huo ndio unaowaandama barobaro wanne—Fred Mureithi (30), nduguye mdogo Victor Mwangi (25) na binamu wao wawili, Mike George (29) na Nicholas Musa (29). Wanne hao waliuawa kikatili na wenyeji wa eneo la Ia Isinya, Kaunti ya Kajiado, kwa tuhuma za kuwa washukiwa wa wizi wa mifugo. Walifanyiwa ukatili huo licha ya kujitetea vikali na kuonyesha kuwa wao hawakuwa washukiwa.Mwelekeo huu ni wa kusikitisha sana, hasa wakati huu ambapo nchi inaelekea kwenye uchaguzi mkuu wa 2022. Karibu kila uchaguzi mkuu unapokaribia tangu 1992, vijana wamekuwa wakionekana kama wahalifu.Dhana hii hutokana na baadhi yao kukubali kutumiwa na wanasiasa kushiriki katika vitendo vya uhalifu, kama vile kuvuruga mikutano ya kisiasa ya wapinzani wao. Ingawa si wote hukubali kuingizwa kwenye vitendo na makundi hayo, jamii hujenga dhana mbaya sana kuwahusu. Ijapokuwa makala haya hayalengi kuwatetea au kuwatakasa vijana wanaotumika kufanya vitendo vya uhalifu, ni vizuri wanajamii kutathmini kwanza kabla ya kuchukua sheria mikononi mwao. Ni wazi kuwa tangu mfumo wa vyama vingi kuanza nchini, mchipuko wa makundi ya uhalifu umekuwa jambo la kawaida kila baada ya miaka mitano. Baadhi ya makundi hayo ni ‘Mungiki’ (katika eneo la Kati), ‘Sungusungu’ (Kisii), Taliban, Kamjesh, 42 Brothers (mitaa ya mabanda ya Nairobi) kati ya mengine. Kando na kutumika na wanasiasa, makundi hayo pia yameshiriki katika vitendo vingi sana vya ukatili kama mauaji, wizi wa mabavu, utekajinyara na hata ubakaji. Hilo ni miongoni mwa sababu kuu ambapo jamii imekuwa ikiapa kuyakabili pindi inapopata nafasi, kwani polisi wamekuwa wakilaumiwa kwa kutoyakabili ifaavyo. Hata hivyo, wakati umefika kwa jamii kufahamu kuwa si vijana wote wanaoshabikia mitindo ya kisasa ya kimaisha ni wahalifu.Wengine wanajipatia fedha kutokana na mitindo hiyo. Hizo ndizo ajira zao—kwa mfano kusuka nywele au kuchora miili yao. Wakati umefika kwa jamii kuwakumbatia vijana kama nguzo kuu ya mustakabali wake. Vijana wataka vyuo vya kiufundi vianzishe masomo ya kidijitali VIJANA katika Kaunti ya Tana River, wametaka mafunzo ya kisasa yatolewe katika taasisi na vyuo vya kiufundi ili kushawishi wengi wao kujiunga navyo. Kulingana nao, taasisi hizo huchukuliwa kuwa za watu waliofeli katika elimu za msingi kwa vile mafunzo yanayotolewa yamejikita katika mbinu za zamani za utendakazi ilhali jamii ya sasa ni ya kidijitali. “Hakuna mtu ambaye angependa kujifunza mambo ambayo yamepitwa na wakati katika enzi hizi,” akasema kiongozi wa vijana, Bi Asha Shehe. Alidai kuwa, baadhi ya vijana waliopokea mafunzo kuhusu masuala ya umeme waliamua kufanya kazi ya bodaboda baada ya kukosa ajira zilizolingana na masomo yao, huku wengine kama vile fundi wa mifereji wakikosa ajira kwa vile mbinu walizofunzwa zilipitwa na wakati. Waziri wa Elimu katika kaunti hiyo, Bw Abbas Kunyo alisema utawala uliopo unazingatia masuala hayo na tayari kuna mikakati ambayo ilikuwa imeanza kutekelezwa. Bw Kunyo alisema mojawapo ya mikakati iliyoanzishwa ni kuwapa wahadhiri mafunzo ya kidijitali, ndipo wawe na uwezo wa kufunza mbinu za kisasa za utendakazi. “Ukweli ni kuwa idadi ya wanafunzi katika taasisi zetu imekuwa ikiongezeka katika miaka ya hivi majuzi ikilinganishwa na zamani. Katika miezi ijayo, mtashuhudia wenyewe kozi mpya ambazo tutaanzisha,” akasema. Viongozi wa kidini wasuta wanasiasa kupepeta corona VIONGOZI wa kidini Kaskazini mwa Rift Valley (North Rift) wameshutumu wanasiasa kwa kupepeta usambazaji wa virusi vya corona. Mwenyekiti wa Baraza la Wahubiri na Maimamu (CIPK) kanda hiyo, Sheikh Abubakari Bini, alikemea wanasiasa hao kwa kutowajali Wakenya kutokana na mikusanyiko wanayoendelea kuandaa, akisema inawaweka wananchi katika hatari zaidi ya kuambukizwa corona. Sheikh Bini alisikitika kuwa tabia hiyo ya wanasiasa inatishia kufunga nchi, na hususan kulemaza tena sekta ya elimu wakati huu wanafunzi wameanza mwaka mpya wa masomo. Akizungumza na wanahabari mjini Eldoret, mhubiri huyo alitoa wito kwa serikali kutowapendelea wanasiasa wanapokiuka masharti ya corona, na badala yake kuwachukulia hatua kali. “Kuongezeka kwa Covid-19 nchi nzima kunasababishwa na kutokujali kwa wanasiasa ambao wahatarisha maisha ya Wakenya kupitia mikusanyiko yao na kupuuza itifaki zilizowekwa.” Hisia zake ziliungwa mkono na mwenyekiti wa ushirika wa mchungaji wa Eldoret Re Bonifas Simani ambaye alisema wanasiasa wanapaswa kuongoza kwa mfano. Vile vile, akifeli kusafirisha zao hilo hadi kiwandani, bado atatozwa ada ya adhabu.Bw North alisema uamuzi huo ulitokana na ongezeko la visa vya miwa kuteketezwa eneo hilo la Trans Mara, ambapo kufikia sasa jumla ya 431 vimeripotiwa. Miwa hiyo, alieleza, huathiri ubora wa sukari inayozalishwa baada ya zao hilo kusagwa.“Kanuni hizi mpya zimeanzishwa baada ya zile za awali kukosa kuzuia visa vya uteketezaji wa miwa,” akasema Bw North. Mwezi Machi kampuni ya Trans Mara Sugar pia ilianzisha kanuni zingine kuhusu ukataji na usafirishaji wa miwa, kanuni ambazo kufikia sasa hazijaanza kutekelezwa. Hata hivyo, wakulima walisema kuwa wanaunga mkono kanuni hizo za Machi ila wanapinga mpya za sasa kuhusu usafirishaji wa miwa iliyoteketezwa. Chini ya kanuni za awali, kampuni ilikuwa ikitoza ada ya Sh400 kwa kila tani ya miwa iliyoteketea. Vile vile, kulikuwa na ada zingine kuhusiana na thamani ya miwa.Aidha, kampuni ilikuwa ikikata ada ya kufidia bei ya pembejeo za miwa iliyoteketezwa, kando na kucheleweshwa kwa malipo ya wakulima kwa miezi mitatu. Ole Narupa akakariri.Mnamo Jumamosi Mweka Hazina wa Shirikisho la Kitaifa la Wakulima wa Miwa (KNFSF) Stephen Ole Narupa alisema kanuni hizo mpya ni dhalimu kwa sababu visa vya miwa kuteketea huwa ni ajali. “Wakulima hawafai kuadhibiwa kutokana na kuteketea kwa miwa ilhali visa hivi huwa ni ajali ambayo yamkini haiwezi kuepukika,” akaeleza. “Wakulima wetu wanaumia na tunaomba kampuni ya sukari ya Trans Mara kuondoa kanuni hizi kandamizi,” Ole Narupa akakariri. KDF kusaka sare zilizo mikononi mwa raia Idara ya Jeshi nchini (KDF) inachunguza mauzo ya sare zake kwa umma kati ya Januari mwaka jana na Julai mwaka huu, shughuli haramu inayodaiwa kuendelezwa na baadhi ya maafisa ambao walijipatia Sh500,000. Kwa hivyo, jeshi lilipata idhini ya korti ili kuchunguza akaunti mbili za benki ya Cooperative ambazo zinadaiwa zilitumika kulipia sare hizo. Pia mawasiliano kwenye simu za baadhi ya wanajeshi wanaodaiwa kuhusika yanachunguzwa kwa lengo la kuwanasa. Hakimu Mkuu Mkazi wa Kibera Sharon Maroro alikubali ombi hilo la Koplo Alulu ambaye alipewa idhini na makao makuu ya jeshi (D.O.D) kuchunguza suala hilo. Korti ilimruhusu achunguze taarifa za kifedha za akaunti hizo mbili ya benki ya Co-operative na jinsi zilivyosajiliwa.Uchunguzi huo ulianza baada ya Wizara ya Ulinzi kulalamika kuhusu mauzo ya sare za jeshi kwa raia. Wauguzi wagomea chanjo ya corona licha ya amri kali WAUGUZI katika Kaunti ya Kakamega hawaonekani kuchangamkia chanjo ya corona licha ya Wizara ya Afya kusema ni lazima kwa wahudumu wote wa afya nchini. Imebainika wengi wao wamesita kupokea chanjo hiyo huku wakionekana kutoshughulika licha ya kutangamana na kuwatibu wanaougua corona. Afisa wa Afya anayehusika na kuwapandisha wauguzi vyeo Tabitha Kiberenge alisema kuwa ni wauguzi wachache tu waliojitokeza licha ya kuwa jukumu lao linawaweka katika hatari ya kuambukizwa virusi hivyo. Bi Kiberenge alitoa wito kwa wauguzi hao wajizatiti na kupokea chanjo ya corona ili kuwa kielelezo bora kwa raia ambao pia wamekosa kuchangamkia chanjo yenyewe. Bila kutoa takwimu maalum, Bi Kiberenge alisema kuwa idadi ya wauguzi waliopokea chanjo ya corona ni wachache mno na hata haifikii nusu ya wote walioajiriwa katika kaunti hiyo. “Wauguzi kwa kuwa walioko mstari wa mbele katika kutoa huduma za kiafya wanafaa kuheshimu amri hii. Wanafaa wapokee chanjo na kuondoa dhana na ukosefu wa imani katika chanjo inayotolewa miongoni mwa raia,” Bi Kiberenge. Binti adai kupigwa sababu hajakeketwa MWANAMKE wa miaka 22 kutoka kata ya Murpus, Pokot Magharibi anatafuta haki kwa madai ya kupigwa na kuumizwa na wanawake wenzake sababu hajakeketwa. Msichana huyo ambaye pia ni mwanafunzi wa Kidato cha Nne katika Shule ya Upili ya Werpo Ortum, alisema kuwa amekuwa akipitia unyanyapaa mara nyingi na kutusiwa kuwa hastahili kuongea mbele ya wanawake wengine sababu hajakeketwa. Kwenye kikao cha wiki cha chama siku ya Jumapili katika boma la jirani wake mambo yalienda segemnege baada ya wanawake wanzake walipomvamia na kumtandika na hata kumuuma kidole gumba na kumshutumu kwa kuwakilisha maoni yao ili hali hajakeketwa. Akiongea na Taifa Leo kwa njia ya simu, mwanamke huyo Bi Sylvia Chepting alisema kuwa mnamo Jumapili kwenye mkutano huo wa chama alipendekeza kuwa wanawake wenzake wawe wakija mapema sababu yeye ni mwanafunzi na na kazi ya shule na suala hilo halikumfurahisha mmjoa wa majirani zake. “Jirani alikuja kama amechelewa na nikamuuliza sababu lakini alinigeuka na kuninyamazisha akiasema kuwa ninafaa kukeketwa kabla ya kuongea mbele yao. Alinivamia na mangumi na mateke,” alisema. “Majirani wengine waliokoa maisha yangu sababu nilikuwa napiga nduru nikiomba msaada na nikamwambia nitamripoti kwa chifu. Majirani waliniokoa na hata Jumatatu sikuenda shuleni sababu nilikuwa nikiumia kutokana na majeruhi,” alisema. Onyo kwa wanahabari kuhusu ripoti za kisiasa WANAHABARI au vyombo vya habari ambavyo vitaonyesha mapendeleo kwa baadhi ya mirengo ya kisiasa vitaadhibiwa vikali uchaguzi wa 2022 unapokaribia, lilionya jana Baraza la Vyombo vya Habari Kenya (MCK). Baraza hilo lilisema limepokea malalamishi kutoka kwa baadhi ya viongozi na wananchi kuwa baadhi ya vyombo vya habari vimekuwa vikionyesha mapendeleo ya wazi kwa mirengo fulani ya kisiasa, licha ya hilo kuwa kinyume cha kanuni za uanahabari. Kwenye uzinduzi wa Jopo Maalum litakalobuni mwongozo utakaozingatiwa na vyombo vya habari kwenye uchaguzi huo, Afisa Mkuu Mtendaji wa baraza hilo, Bw David Omwoyo, alisema wakati umefika kwa sekta ya uanahabari kuwajibikia vitendo vyake. “Lazima tufahamu kuwa Wakenya wote watakuwa wameelekeza macho yote kwetu kufuatilia masuala yanayohusiana na uchaguzi mkuu wa mwaka ujao. Ili kuhakikisha tumewafahamisha matukio yote ifaavyo, lazima tuchukue hatua za mapema kuhakikisha kuna mwongozo wa pamoja utakaozingatiwa na kila mmoja katika sekta hii,” akasema Bw Omwoyo. Alirejelea chaguzi za 2013 na 2017, ambapo baraza lilipokea visa vingi vya wanahabari kushambuliwa au vyombo vya habari kususiwa na baadhi ya Wakenya kwa tuhuma za kuegemea mirengo fulani ya kisiasa. Kufuatia ghasia za baada ya uchaguzi tata wa 2007, vyombo vya habari vililaumiwa pakubwa kwa kuchangia hali hiyo, hasa vituo vya redio vinayotangaza kwa lugha asili. Tafiti kadhaa pia zimevilaumu vituo hivyo kuwa kueneza ghasia na taharuki za kisiasa nchini.Bw Omwoyo alisema mwongozo huo unalenga kubuni mazingira ya wazi kwa vyombo hivyo kurejelea taratibu vinavyopaswa kuzingatia kabla ya kutangaza au kuandika masuala yanayohusiana na siasa za uchaguzi. Kilio huku familia 800 zikibomolewa makazi MTOTO wa miaka minne alijeruhiwa vibaya huku familia zaidi ya 800 zikiachwa bila makao, baada ya nyumba zao kubomolewa katika eneo la Nayeni, viungani mwa mji wa Kilifi, Alhamisi usiku. Mama yake mtoto huyo, Bi Nelly Kahindi, alisema familia yake ilikuwa usingizini wakati matinga yaliyosindikizwa na polisi yalipovamia makazi yao. Wakati alipokuwa akijaribu kuwaokoa wanawe na mali yake, mtoto wake aliangukiwa na kigae cha moja ya nyumba zilizokuwa zikibomolewa na akavunjika mkono. Familia ya Bi Kahindi ni miongoni mwa mamia ya familia ambazo ziliathiriwa vibaya na ubomozi huo.Matinga hayo yaliharibu mimea, nyumba na matanki ya maji. Wenyeji walilalamikia hatua ya polisi kuwahangaisha wakati wa operesheni hiyo. Wakazi kadhaa walipata majeraha huku mwanamke mmoja akizimia baada ya kutazama mali yake ikiharibiwa. “Nina masikitiko makubwa kwani nilitolewa kutoka nyumba yangu na polisi. Walinipiga na kutishia kuniua. Nilianguka kutokana na kipigo nilichopata. Niliwaambia mimi ni mjamzito lakini hakuna aliyenisikiliza,” akasema Bi Zawadi Mboya. Uharibifu “Familia nyingi zimeathiriwa. Mali ya thamani ya mamilioni ya pesa imeharibiwa. Kuna wamawake wenye watoto wachanga na hawajui watakakoenda au watakakopata chakula. Watoto hawakuenda shuleni. Wengine hata walishindwa kuenda kazini kwao,” akasema Bw Mataza Kilumo, ambaye ndiye mwenyekiti wa kijiji hicho. Kulingana na Bw Kilumo, wenyeji hao hawakupokea agizo la kuhama kutoka kwa mahakama. Hivyo basi, wanashikilia kuwa shughuli hiyo iliendeshwa bila taratibu za kisheria kufuatwa. Vile vile, alidai kuwa shughuli hiyo iliagizwa na mtu mmoja maarufu, anayetumia ushawishi wake kuwahangaisha. Juhudi za kumfikia Kamanda wa Polisi katika Kaunti ya Kilifi, Nelson Taiti, na viongozi wengine husika hazikufua dafu.Hata hivyo, kundi la kutetea haki za binadamu la Social Justice Centre lilikashifu vikali ubomozi huo, likiutaja kama ulioendeshwa kinyume cha Katiba. Watu 18,000 waokolewa kwa meno ya Taliban IDADI ya watu walioondolewa nchini Afghanistan imefikia 18,000 huku hofu ikizidi kuongezeka baada ya wanamgambo wa Taliban kuanzisha operesheni ya nyumba kwa nyumba kusaka wanaoshirikiana na ‘maadui’ wao. Ripoti ya Umoja wa Mataifa (UN) inaonyesha kuwa wanamgambo wa Taliban wanalenga raia wa Waafghanistan walioshirikiana na wanajeshi wa Amerika na majeshi ya muungano wa Amerika na Ulaya (NATO). “Taliban pia wanalenga familia za watu wanaosakwa; wakikwepa mtego wao wanaenda kuhangaisha familia zao,” ikasema ripoti ya UN. Taarifa iliyotolewa na Ikulu ya Amerika inaonyesha kuwa tangu Agosti 14, wanamgambo wa Taliban walipopindua serikali ya Afghanistan, wanajeshi wa Amerika wamewaokoa watu 9,000.Wanajeshi wa NATO walisema nchi mbalimbali zimefanikiwa kuokoa jumla ya watu 18,000 na misongamano ya watu inaendelea kushuhudiwa katika uwanja wa ndege wa Kabul. Shirika la Umoja wa Mataifa kuhusu Wakimbizi (UNHCR) jana liliyataka mataifa jirani na Afghanistan kufungua mipaka ili kuwezesha watu wanaotoroka Taliban kuingia.Msemaji wa UNHCR, Shabia Mantoo, alisema kuwa idadi kubwa ya Waafghanistan hawana uwezo wa kutoroka nchi hiyo kwa kutumia ndege. Taliban waliudhibiti mji wa Kabul Jumapili, baada ya kupindua serikali ya nchini hiyo. Ushindi wao unarudisha kundi hilo madarakani baada ya miaka 20 tangu wang’olewe katika operesheni iliyoongozwa na Amerika. Wakati wa utawala wa Taliban miaka 20 iliyopita, visa tele vya dhuluma na mauaji vilishuhudiwa huku wanawake wakibaguliwa.Lakini katika mkutano wao wa kwanza wa waandishi wa habari tangu kuchukua tena udhibiti wa Afghanistan, kundi hilo liliahidi haki za wanawake zitaheshimiwa ‘kwa kuzingatia sheria ya Kiislamu’. Viongozi wa Taliban jana waliruhusu wanamgambo wake kwenda misikitini kuswali pamoja na raia. Miongoni mwa nchi ambazo zimetuma ndege nchini Afghanistan kuokoa raia ni Indonesia ambayo jana ilisema kuwa imefanikiwa kuondoa watu 26. Serikali yapewa siku 7 kuzuia mgomo wa wahadhiri SHUGHULI za masomo katika vyuo vikuu vya umma huenda zikatatizika baada ya wahadhiri kutishia kugoma wiki ijayo iwapo serikali haitawalipa nyongeza ya mishahara. Katibu Mkuu wa Chama cha Waadhiri wa Vyuo vya Umma (Uasu), Constantine Wasonga jana alitoa makataa ya siku saba kwa serikali kuwalipa nyongeza ya mishahara kwa mujibu wa Mkataba wa Maelewano (CBA) wa 2017-2021. “Tunatoa ilani ya siku saba kabla ya kugoma. Hii ni kwa sababu Jukwaa la Ushauri la Baraza la Vyuo Vikuu vya Umma (IPUCCF) na serikali limekiuka maagizo ya korti ya kuwalipa wafanyakazi wa vyuo,” akasema Dkt Wasonga. Wanaotarajiwa kujiunga na mgomo huo ni pamoja na maprofesa, maprofesa washirika, wahadhiri wakuu, wahadhiri, wahadhiri wasaidizi na wakufunzi waliohitimu. Wanashutumu vyuo vikuu kwa kuzuia sehemu ya mishahara yao na kuwalipa chini ya mishahara iliyojadiliwa. Korti ya Uhusiano wa Ajira na Kazi mnamo Januari 15, 2021 iliamuru CBA itekelezwe kikamilifu kwa kufuata sheria ya kuwalipa wafanyikazi wa vyuo mishahara, jambo wanalosema halijatekelezwa. Katika uamuzi wa korti, gharama ya CBA ilitolewa kuwa Sh13.812 bilioni bila kujumuisha pesa ya kustaafu. Hapo awali, Tume ya Mishahara ilisema kuwa jumla ya gharama ya CBA ni Sh8.8 bilioni.Hata hivyo, Dkt Wasonga alisema hadi sasa IPUCCF haijatekeleza amri ya korti. “Leo tunatoa ilani ya mapema ya mgomo wa siku saba na tunatarajia wafanyakazi wote wa vyuo vya umma watuunge mikono,” akaongezea Dkt Wasonga. Kwa upande wao, wajumbe wa kamati kuu ya kitaifa walliohudhuria mkutano huo waliunga mkono kanuni hiyo ya Uasu wakisema kuwa wote wamekubaliana na mgomo huo wa kutaka mishahara kutolewa.Dk Wasonga alionya kuwa wafanyikazi wa vyuo vya umma hawataendelea kuwa watumwa tena. “Hatutalala hapa, tutaendelea kupigania haki za wafanyikazi wa vyuo katika nchi hii, sisi ndio tunaowafundisha wahandisi katika nchi hii. Hatuwezi kuendelea kudharauliwa na kutishiwa mara kwa mara,” akasema Dkt Nyongesa. Kulingana na Uasu, vyuo vikuu saba tu kati ya 35 ndivyo vimewalipa wahadhiri wao kulingana na ripoti yao sahihi. Dkt Nyongesa alisema kuwa vyuo vikuu kama vile Chuo Kikuu cha Nairobi, Chuo Kikuu cha Kenyatta, Chuo Kikuu cha Jomo Kenyatta (JKUAT) na Chuo Kikuu cha Kiufundi cha Kenya wanawalipa wahadhiri wao mshahara duni. WANDERI KAMAU: Amerika inavyotumia unafiki kuendeleza uporaji UKOLONI-mamboleo haujikiti kwenye siasa pekee. Vilevile, upo kwenye mawanda ya kiuchumi, kidini, kitamaduni na kijamii. Kinyume ilivyokuwa katika miaka ya hamsini, sitini na sabini, mataifa yenye nguvu kwa sasa yamebuni mbinu za kijanja kuzipora nchi maskini kwa kisingizio cha “kuzisaidia kurejesha uthabiti wa kisiasa.” Hiyo ndiyo simulizi kuu inayoandama hatua ya Amerika kuivamia Afghanistan mnamo 2001 na baadaye kuyaondoa majeshi yake kighafla mwaka huu. Alipoyatuma majeshi hayo nchini humo, aliyekuwa rais wa Amerika wakati huo, George Bush, alisema msukumo huo ulitokana na shambulio la Septemba 11, 2001, lililofanywa na kundi la Al-Qaeda katika miji ya New York na Washington DC. Kwenye shambulio hilo la kigaidi, zaidi ya watu 3,000 walipoteza maisha yao.Kwa ghadhabu, Bush alifuata nyayo za babake, marehemu George Herbet Bush, ambapo alivamia nchi ya Kuwait katika miaka ya tisini, kwenye uvamizi uliofahamika kama ‘Vita vya Ghuba’. Kando na Afghanistan, Bush pia alivamia Iraq na kumwondoa mamlakani aliyekuwa kiongozi wa taifa hilo, Saddam Hussein, kwa kisingizio cha kutengeneza silaha za kinuklia. Cha kusikitisha ni kuwa katika vamizi hizo zote, Amerika huwa inayaacha mataifa hayo yakiwa kama vigae.Baada ya kifo cha Saddam, Iraq haijawahi kushuhudia uthabiti wa kisiasa na kiuchumi uliokuwepo awali. Nchini Afghanistan, hali ni tete. Raia wanafanya kila wawezalo kuondoka humo kwa njia yoyote ile. Wengine wamenaswa wakining’inia kwenye ndege—yote kwa kuhofia utawala wa wanamgambo wa kundi la Taliban.Hayo hayatoshi.Nchi ya Libya inapitia mvurugiko wa kiutawala unaoshuhudiwa Iraq na Afghanistan. Baada ya serikali ya aliyekuwa rais wa Amerika, Barack Obama, kuivamia kwa kisingizio cha kumwondoa mamlakani Muammar Gaddafi, taifa hilo limegeuka kuwa uwanja wa vita na mahangaiko ya kila namna.Kwa sasa, haijulikani kuhusu yule anayefaidika kutokana na mafuta yaliyo katika nchi za Libya na Iraq. Vivyo hivyo, haijulikani kuhusu yule atakayefaidika kutokana na raslimali asilia zenye thamani ya mamilioni ya pesa zilizo Afghanistan.Maswali yanayoibuka ni: Mbona Amerika na washirika wake wanaihadaa dunia kwamba wanakabili ugaidi ilhali wanazipora nchi maskini? Mbona dunia imenyamazia unafiki huu wa Amerika? Ukweli ni kuwa, lazima dunia nzima isimame kidete kukabili propaganda za uwongo ambazo zimekuwa zikienezwa na Amerika, ilhali imekuwa ikitumia uwezo wake wa kijeshi kuendeleza uporaji na ukoloni-mamboleo wa kiuchumi. Punde tu baada ya majaji saba wa Mahakama ya Rufaa kutupilia mbali rufaa zilizowasilishwa na Rais Uhuru Kenyatta , Mwanasheria Mkuu, aliyekuwa waziri mkuu Raila Odinga na Tume Huru ya Uchaguzi na Mipaka (IEBC), wakili mkuu wa serikali Kennedy Ogeto alisema atakata rufaa. “Majaji wenyewe walitofautiana kuhusu muundo msingi wa katiba ya Kenya.Pia kuna ubishi ikiwa Rais aliye mamlakani anaweza kushtakiwa au la,” Bw Ogeto aliambia Taifa Leo Ijumaa usiku. Bw Ogeto alisema mahakama itawapa maamuzi saba ya kila jaji kisha watajua ni masuala yapi ambayo atakayopeleka kuamuliwa na Mahakama ya Juu chini ya uongozi wa Jaji Mkuu Martha Koome. Katika uamuzi wao majaji hao walisema Rais anaweza kushtakiwa akiwa angali afisini endapo hatatekeleza majukumu yake kwa njia inayofaa.Hata hivyo Jaji Daniel Musinga na wenzake sita walitupilia mbali maagizo Rais Uhuru Kenyatta ashtakiwe kwa kukaidi sheria. Majaji hao walitofautiana katika masuala mbali mbali iwapo Rais Kenyatta na Raila Odinga waliruhusiwa kisheria kuongoza mpango huo wa kurekebisha katiba.“Rais Kenyatta ndiye aliongoza harakati hizo za kurekebisha katiba kwa kuteua kamati ya BBI na kuchapisha majina yao katika gazeti rasmi la Serikali,” walisema majaji hao. Mahakama ilisema kisheria Rais Kenyatta hapasi kuongoza zoezi la kurekebisha katiba kwa vile, “yeye sio mwananchi wa kawaida.”Majaji hao walisema ni wananchi wa kawaida wapatao milioni moja ambao wameandikishwa kuwa wapiga kura ambao wangeliongoza zoezi hilo. Kati ya majaji hao saba ni Jaji Fatuma Sichale tu aliyetofautiana na wenza na kufutilia mbali uamuzi wa majaji watano wa mahakama kuu waliozima mpango wa kurekebisha katiba iliyozinduliwa 2010. Kufurushwa kwa mchakato huo wa kurekebisha katiba ni pigo kubwa kwa Rais Kenyatta na mwenzake wa handisheki Bw Odinga waliozika tofauti zao za kisiasa Machi 2018 na kuamua kusaka amani na kuwaunganisha Wakenya. “Sheria inasema zoezi hilo lapasa kuongozwa na wananchi wa kawaida na wala sio Rais Kenyatta ambaye sio mwananchi wa kawaida,” ilisema mahakama.Korti iliongeza kusema zoezi hilo lilitiwa dosari au ndoa na Rais Kenyatta ambaye walisema ni kiongozi wa nchi na wala “ÿeye sio Wanjiku.” Majaji saba wa mahakama hii iliyo ya pili kwa ukuu nchini baada ya Mahakama ya Juu ilisema “ijapokuwa katiba ya 2010 imetoa fursa ya kufanyiwa marekebisho kuna utaratibu uliowekwa wa kuzinduliwa na wananchi na wala sio Rais anayeongoza nchi.” Majaji hao walikubaliana na majaji watano wa mahakama kuu kwamba tume ya uchaguzi huru na mipaka haina makamishna wa kutosha kuendeleza zoezi hilo.“Kifungu nambari 257 kimeeleza mpango wa kubadilishwa kwa Katiba unapasa kuanzishwa na wananchi wa kawaida,” walisema majaji hao. Majaji hao walisema mpango huo ulizinduliwa wakati Rais Uhuru Kenyatta na aliyekuwa waziri mkuu Raila Odinga Machi 2018.Rais wa Mahakama ya Rufaa Jaji Daniel Musinga aliyetoa utangulizi alisema, “Baada ya uchaguzi mkuu wa 2017 nchi hii ilitumbukia katika hali ya vurugu za kisiasa ndipo wapinzani wakuu katika kinyang’anyiro cha Urais Bw Kenyatta na Bw Odinga wakakutana na kuzika tofauti zao za kisiasa zilizosababisha hii kuzozana.” Hatimaye sahihi miliioni nne zilikusanywa na kuwasilishwa kwa IEBC kuzikagua.Jaji Musinga alisema kufuatia kubuniwa kwa kamati ya BBI Mbunge wa Suna mashariki Junet Mohammed na aliyekuwa Mbunge wa Dagoreti kusini Dennis Waweru waliridhi mpango huo na kuwasilisha sahihi milioni nne kwa IEBC chini ya uenyekiti wa Bw Wafula Chebukati. Kwa sasa IEBC iko na makamishna watatu Bw Chebukati, Boya Molu na Abdi Yakub Guloye.Majaji hao walisema sheria inataka shughuli za IEBC ziendelezwe na makamishna watano. Majaji walisema IEBC inatakiwa kuwa na makamishna saba ili iwe kamilifu.“Zoezi la kukagua sahihi milioni moja za wapiga kura zilifanywa na makamishna watatu na zoezi hilo halikuwa na mashiko kisheria,” walisema majaji hao. Majaji hao walitupilia mbali rufaa iliyowasilishwa na Rais Uhuru Kenyatta, aliyekuwa Waziri Mkuu Raila Odinga, kamati ya BBI na mwanasheria mkuu Paul Kihara Kariuki kupinga uamuzi wa majaji watano wa mahakama kuu waliositisha rege. DINI: Hatuna budi kusali wakati wa mabaya na mazuri tusije tukatekwa na kiburi! SALA inagema na kufungulia neema za Mungu. Kuna aliyesema hivi, “Lazima tusali wakati wa magumu na dhoruba, vinginevyo tutakosa imani na amani. Lazima tusali wakati wa mafanikio, vinginevyo tutakuwa na kiburi. Lazima tusali wakati wa hatari, vinginevyo tutakuwa na woga na mashaka. Lazima tusali wakati kuna ulinzi, vinginevyo tutajiamini kupita kiasi tutaanguka. Usisali tu wakati unaogopa. Sali hata kama kama unajihisi jasiri. Zaidi ya kusali Biblia yasema, “Basi, kabla ya mambo yote, nataka dua, na sala, na maombezi, na shukrani, zifanyike kwa ajili ya watu wote…” (1 Timetheo 2: 1-4). Katika maneno “kwa ajili ya watu wote” na wewe jiombee. Matatizo yanayokupata ni asilimia kumi. Kuyapokea kwa dua, kwa shukrani ni asimilia tisini. “Usisali kukwepa matatizo. Usisali kuwa na faraja katika hisia zako. Sali kufanya mapenzi ya Mungu katika kila hali” (Samuel M. Shoemaker). Kuna kusudi la Mungu katika kila tatizo.Unapoyakabili matatizo, yapokee kwa dua. Katika majaribu mfalme Daudi alisali, “Ee Bwana, uyasikie maombi yangu, uisikilize sauti ya dua zangu” (Zaburi 86:6). Dua alikuwa na dua hasi. Mungu wetu ni Mungu wa walio hai.Yesu hakuja kuondoa baadhi ya mizigo bali kutupa mabega imara. Naye alikuwa na mzigo wa upendo.“Usisali kwa ajili ya mizigo miepesi zaidi bali kwa ajili ya mgongo wenye nguvu zaidi,” alisema Theodore Roosevelt. Omba Mungu aimarishe mabega yako. “Ukimwombea mwingine, utasaidiwa wewe” (Methali ya Kiyiddish). Waombee wengine na wewe upate baraka. Waombee wengine na wawe upate neema.“Wengi wetu tuna matatizo makubwa ya kusali tunapokuwa na matatizo madogo, lakini tuna matatizo madogo ya kusali tunapokuwa na matatizo makubwa” (Richard P. Cook). Katika matatizo madogo sali, katika matatizo makubwa sali sana. Unaposalitiwa, Mungu anataka dua yako. Unapofiwa, Mungu anataka dua yako. Unapokuwa mgonjwa, Mungu anataka dua yako. Hofu Ulaya ikipunguza chanjo za Covid-19 Afrika KUMEZUKA hali ya wasiwasi barani Afrika kuhusu kupungua kwa idadi ya chanjo za virusi vya corona, baada ya serikali kadhaa za nchi za Ulaya kusema zitaanza kuwapa tena raia wake chanjo hizo. Hii ni licha ya idadi kubwa ya raia hao kupewa chanjo hizo kwa awamu za kwanza na pili.Serikali zilisema zinalenga kuboresha kiwango cha chanjo ambazo raia hao walipata ili kuwawezesha kukabili makali ya virusi hivyo ikiwa wataambukizwa. Imeibuka mataifa hayo yanaagiza chanjo aina ya Johnson & Johnson kutoka kampuni ya Aspen Pharmacare kutoka Afrika Kusini, iliyopewa kibali cha kutengeneza chanjo hizo majuzi ili kuzisaidia nchi za Afrika kukabiliana na uhaba uliopo. Kwa sasa, Afrika bado inakabiliwa na uhaba mkubwa wa chanjo hizo, licha ya misaada inayoendelea kutolewa kupitia mpango wa Covax na nchi za Magharibi. Wanaharakati wa afya barani Afrika wamekasirishwa vikali na tangazo la aliyekuwa Waziri Mkuu wa Uingereza, Gordon Brown, kwamba taifa hilo linapanga kuagiza dozi milioni kumi kutoka kwa kampuni ya Aspen. Brown alitoa kauli hiyo kwenye makala aliyoandika katika gazeti la ‘The Guardian’ mapema wiki hii.Chanzo cha ghadhabu hiyo ni kuhusu sababu ya mataifa hayo kuagiza chanjo kutoka Afrika, ilhali idadi kubwa ya raia wake wamechanjwa dhidi ya virusi hivyo. Brown alisema chanjo hizo zimepangiwa kusafirishwa barani Ulaya katika miezi ya Agosti na Septemba.Kufikia Ijumaa, takwimu zilionyesha asilimia 87.3 ya raia wa Uingereza washapokea awamu ya kwanza ya chanjo hizo huku asilimia 75.7 wakiwa washapokea chanjo kwa awamu ya pili. Hii ni ikilinganishwa na Afrika, ambapo kati ya watu 1.3 bilioni, ni asilimia 1.8 pekee ambao wamepokea chanjo hizo. Kufuatia tangazo hilo, kumezuka maandamano makubwa nchini Afrika Kusini, raia wakiishinikiza serikali ya taifa hilo kueleza wazi mkataba uliopo kati yake na kampuni zinazotengeneza chanjo ya Johnson & Johnson na aina zingine.Walitishia kuchukua hatua za kisheria ikiwa haitaweka wazi makubaliano hayo. Kampuni ya Aspen ilipewa kibali hicho kufuatia idadi ndogo ya chanjo ambazo zinatolewa kwa nchi za Afrika na Shirika la Afya Duniani (WHO) kupitia mpango wa Covax. Hapo jana, Mkurugenzi wa WHO barani Afrika, Dkt Matshidiso Moseti alisema: “Wakati juhudi zetu zilionekana kuanza kupata mafanikio, vikwazo vipya vinatuandama. Baadhi ya nchi tajiri zinaendelea kuficha chanjo, hali inayovuruga juhudi zote za usawa kwenye utoaji wake. Karibu raia wote wamepata chanjo katika nchi hizo ikilinganishwa na Afrika ambapo ni watu sita pekee kati ya 100 ambao wamepata.” Wadau walia sheria za Covid zawafinya BAADHI ya wananchi wameilaumu serikali kwa kuendelea kuweka kanuni kali za kuepusha maambukizi ya virusi vya corona, badala ya kuzilegeza ili kufufua uchumi. Wiki iliyopita, Rais Uhuru Kenyatta alitangaza kuongeza muda wa utekelezaji wa kanuni za kuepusha maambukizi hayo, ikiwemo kafyu inayodumu kuanzia saa nne hadi saa kumi usiku kila siku. Wadau katika sekta za utalii, burudani na viongozi wa kidini wamesema serikali inafaa kujikakamua kuhakikisha idadi kubwa ipasavyo ya wananchi wanapata chanjo dhidi ya ugonjwa huo badala ya kuendeleza kanuni zinazoathiri uchumi wa nchi. Wamiliki wa baa, mikahawa na sehemu za kuvinjari wameitaka serikali kuwaruhusu kuhudumu kama kawaida hasa baada ya magari ya uchukuzi ya umma kuruhusiwa kubeba idadi kamili ya abiria. “Tunataka usawa. Tunamwomba Rais Kenyatta kuturuhusu kuhudumu ili tuokoe biashara zetu,” alisema Katibu wa Muungano wa Wamiliki wa Baa katika Kaunti ya Mombasa, Bw Kennedy Mumbo. “Wafanyakazi wetu wameachwa bila ajira sababu ya corona, biashara zimefungwa, sekta hii inaumia sana,” akaongeza. Alisema licha ya serikali kuwaruhusu kuhudumu hadi saa tatu usiku ambapo wanatakiwa kufunga biashara zao, polisi huwakamata kabla saa hizo kuisha. “Polisi wanatuagiza kufunga ifikapo saa moja usiku. Asilimia 60 ya baa zimefungwa Kaunti ya Mombasa sababu ya changamoto za biashara wakati huu wa janga la corona,” alisema. Baadhi ya viongozi wa kidini walitaka pia maabadi yaruhusiwe kuwa na idadi kamili ya waumini. Wakiongozwa na Kasisi Pascal Mwakio wa Kanisa Katoliki la St Patrick mjini Kilifi, viongozi hao walisema si haki kwa sekta ya uchukuzi pekee kulegezewa masharti huku nyumba za ibada zikibanwa. “Hakuna sababu ya kuendelea kuzuia watu kukaa kwa karibu makanisani ilhali sehemu nyingine mambo yamefunguliwa. Kuzuia usambazaji na uenezaji wa virusi unahitaji nidhamu ya mtu binafsi,” alisema Bw Mwakio. Kaunti zahimizwa kukumbatia sheria ya kudhibiti upakiaji wa viazi KAUNTI ambazo hazijakumbatia sheria ya kudhibiti upakiaji wa viazi mbatata zimehimizwa kuitekeleza. Katibu katika Wizara ya Kilimo, Mifugo na Samaki Prof Hamadi Boga. Pichaamesema sheria na mikakati ya upakiaji wa viazi ilizinduliwa ili kulinda wakulima. Amesema kwa muda mrefu, wakuzaji wa viazi nchini wamekuwa wakihangaishwa na mawakala kupitia upakiaji wa mazao kupita kiasi. Viazi. Picha/ Sammy Waweru Sheria ya kudhibiti upakiaji wa viazi, ambapo mkulima anapaswa kuuza kwa kutumia mfuko au gunia lisilozidi kilo 50, ilichapishwa katika Gazeti Rasmi la Serikali Desemba 2019 na kuanza kutekelezwa mapema 2020. Serikali kutafutia bandari biashara SERIKALI imepanga kutuma wajumbe kutafutia biashara bandari ya Lamu katika mataifa jirani kuanzia wiki hii. Hii ni baada ya meli ya tano ya mizigo kutia nanga katika bandari hiyo Jumamosi, tangu ilipofunguliwa Mei 2021. Meli ya Uholanzi inayofahamika kama Mv Seago inayomilikiwa na kampuni ya Maersk, ilitia nanga Lamu baada ya kutoka katika Bandari ya Salalah, Oman, kupakua makasha 100 ya mizigo iliyonuiwa kuelekea Zanzibar. Meli hiyo iliyo na urefu wa mita 294 ni refu zaidi kuwahi kutia nanga katika bandari hiyo kufikia sasa, na ni ya pili kwa urefu zaidi kuwahi kutia nanga katika bandari za Kenya. Waziri wa Fedha, Bw Ukur Yatani, alisema meli nyingine inatarajiwa kufika wiki mbili zijazo, ishara kuwa makampuni mengi yana imani na uwezo wa bandari hiyo kuendeleza biashara zao kimataifa. “Tangu bandari ya Lamu ilipofunguliwa, tumepiga hatua na bandari hii imedhihirisha ina nafasi bora zaidi kwa usafirishaji mizigo kimataifa,” akasema. Kamishna wa Forodha na Usimamizi wa Mipaka katika Mamlaka ya Ukusanyaji Ushuru nchini (KRA), Bi Lilian Nyawenda, alisema kwa sasa mamlaka hiyo inatilia maanani zaidi kuwapa imani wafanyabiashara kuhusu uwezo wa Kenya kuidhinisha bidhaa kupitia nchini kwa haraka. “KRA imeongeza wafanyakazi na vifaa katika afisi zake mipakani ili uidhinishaji wa bidhaa ufanywe haraka. Wawekezaji wakiwa na imani kwetu, mapato yataongezeka kwa urahisi,” akaeleza. Mkurugenzi Mkuu wa Maersk ukanda wa Afrika Mashariki, Bw Carl Lorenz, alihimiza kampuni nyingine kuungana kukuza sekta ya uchukuzi wa mizigo kwa manufaa ya uchumi. Mradi wa bandari ya Lamu ulikuwa mojawapo ya ile ambayo Rais Uhuru Kenyatta alikusudia kukamilisha kabla aondoke mamlakani baada ya uchaguzi ujao wa urais. Kufikia sasa, Zanzibar na nchi zilizo Mashariki ya Mbali zimeibuka kuwa soko kuu la bandari ya Lamu. Mapema Julai, meli ya kwanza ya shirika la CMA CGM ilikuwa ya kwanza kutia nanga Lamu kutoka Soviet Union, ambapo ilibeba makasha 50 yaliyokuwa yametoka Zanzibar. Bandari hiyo haijaanza kupokea mizigo kutoka kwa malori kwa sababu ujenzi wa barabara kuu zinazotegemewa haujakamilika. Wakati huo huo, KPA ilisema iko tayari kuhudumia meli aina yoyote katika bandari hiyo badala ya kukamilisha kuezeka mashine zote zinazohitajika kupakia na kupakua mizigo mikubwa. Muhubiri huyo amekiri alikuwa na uhusiano na mlalamishi kwa kipindi kifupi kisha wakaachana.“Nilipomfahamu mlalamishi alikuwa akiishi pamoja na mtoto mwingine aliyekuwa amemzaa,”asema Askofu huyo wa kanisa moja la kipendekoste jijini. Kinyume na dhana potovu ya mlalamishi kwamba yeye (askofu) ni tajiri anayeishi maisha ya kifahari, muhubiri huyu amefichua hana mapato makubwa kwa vile “ halipwi mshahara na hutengemea tu zawadi zinazoletwa na washirika kanisani.” Askofu ameungama kwamba ameoa na yuko mke na watoto.Hata hivyo amesema kama mtu mwenye busara atamlea mtoto huyo na kughramia mahitaji yake.“Siwezi pata Sh100,000 anazodai mlalamishi niwe nikimlipa kila mwezi,” alisema Askofu Muriithi. Alikiri kuwa yeye ni Mtumishi wa Mungu anayewategemea washiriki kukimu mahitaji, amesema kamwe hawezi pata pesa za kuwekea mtoto huyo mwenye umri wa miaka miwili DSTV na kuwaweka katika maisha ya hali ya juu ambayo mlalamishi amepotoshwa na wanaomshauri. Askofu huyo alishtakiwa na wakili Danstan Omari akiomba Askofu huyo ashurutishwe na mahakama kugharamia elimu na mahitaji mengine yote ya mtoto huyo.Pasta huyo amesema kabla ya kuanza uhusiano na mlalamishi, alimpata akijilipia nyumba na kugharamia mahitaji ya kifungua mimba wake. Hasara kuu kongamano la magavana likifutiliwa mbali SHINIKIZO kuhusu kuwalipa wafanyabiashara waliokuwa wamepatiwa kandarasi za kuuza bidhaa na huduma katika kongamano la saba la ugatuzi zimeshika kasi. Baraza la Magavana Alhamisi lilifutilia mbali kongamano la siku nne lililopangiwa kufanyika mjini Wote, Kaunti ya Makueni, kuanzia jana Jumatatu, likitaja kuongezeka kwa maambukizi ya Covid-19 na kuibua malalamishi kutoka kwa wafanyabiashara. “Waandalizi wa kongamano hilo la ugatuzi wanapaswa kubuni haraka mbinu ya kuhakikisha kwamba wote waliokuwa wamepatiwa kandarasi za kuleta bidhaa na huduma wamelipwa,” alisema Gavana wa Makueni, Kivutha Kibwana. Wito sawa na huo ulitolewa na wafanyabiashara kadhaa waliokuwa wanamezea mate faida ya mamilioni lakini badala yake wakapata hasara kuu. Wafanyabiashara waliokuwa wamewasilisha mamia ya hema na viti vyenye thamani ya Sh100 milioni katika eneo ambapo kongamano hilo lingeandaliwa walikuwa bado wanabomoa kufikia Jumapili. Jamii ya wafanyabiashara mjini Wote, ilikadiria hasara kuu hapo Jumatatu, siku ambayo walitarajiwa kupata kivuno kikuu. Hatua ya kufutilia mbali hafla hiyo katika dakika ya mwisho ni pigo kuu kwa biashara eneo hilo na wafanyabiashara chipukizi wanaojishughulisha na bidhaa za chakula. Bw David Masika, anayemiliki Kusyombunguo Hotels mjini Wote, ambapo idadi kubwa ya wajumbe walikuwa wamehifadhiwa malazi, alisema amepata hasara ya takriban Sh10milioni. “Idadi kubwa ya wauzaji nyama ya ng’ombe, kuku, samaki na matunda tayari walikuwa wamewasilisha bidhaa. Ingawa ukarabati ghali tuliokuwa tumefanya utasalia, tutapata hasara ya chakula kwa sababu tulikuwa tumewafungia nje wateja wengine tukisubiri kushughulikia Baraza la Magavana,” alisema. “Wafanyabiashara wote waliokuwa wamepatiwa kandarasi za chakula walikuwa wamekusanya vifaa ghali, vyakula na timu za kushughulikia vyakula wakati kongamano hilo lilipofutiliwa mbali. Tumepoteza takriban Sh30 milioni,” alisema Antony Ngunga, mwenyekiti wa muungano wa wafanyabiashara wa vyakula na hoteli eneo hilo. Bw Ngunga na Bw Masika waliwataka wafanyabiashara walioathirika kukusanya orodha halisi ya bidhaa walizokuwa tayari wamewasilisha na kutaja kiasi halisi cha pesa walizotarajia kupata ili kusaidia katika shughuli ya kudai malipo kutoka kwa waandalizi wa kongamano hilo. Walimu wakosa chanjo ya corona kituoni MAMIA ya walimu katika Kaunti ya Tharaka Nithi waliorauka kupewa chanjo ya Covid-19 kabla ya muda wa makataa kukamilika walishtuka kugundua dozi hizo zilikuwa zimeisha. Tume ya Kuwaajiri Walimu (TSC) ilikuwa imewapa walimu kutoka shule za umma na za wamiliki binafsi makataa ya siku saba kupokea dozi kamili ya chanjo hiyo la sivyo wachukuliwe hatua za kinidhamu ambazo hazikufafanuliwa. Idadi kubwa ya walimu walisema wamekuwa wakizuru hospitali mbalimbali kwa muda wa wiki moja lakini hawakuweza kupata chanjo kwa sababu ya foleni ndefu na ukosefu wa dozi hizo katika baadhi ya vituo vya afya. Waziri wa Afya katika Kaunti ya Tharaka Nithi, Dkt Gichuyia Nthuraku, alisema watu zaidi ya 2,000, wengi wao wakiwa walimu na watumishi wa umma, walipokea chanjo wiki iliyopita na kumaliza dozi walizokuwa nazo. Hata hivyo, alisema wanatarajia kupokea dozi zaidi kufikia Jumatano wiki hii. Faini Sh10,000 au jela kutema mate jijini UTATOZWA faini ya Sh10,000 au kutupwa jela kwa miezi sita kwa kupenga kamasi bila kitambaa au karatasi ya shashi, au kutema mate barabarani, jijini Nairobi. Aidha, kuishi au kulala jikoni au katika chumba ambamo chakula huandaliwa kutavutia faini isiyozidi Sh50,000, kifungo cha miezi sita gerezani au yote mawili huku kurudia kwa makosa hayo baadaye kukitozwa faini isiyopungua Sh100,000 au kifungo cha jela kwa muda usiozidi miezi 12 au yote mawili. Mabadiliko haya mapya yamejiri baada ya Kaimu Gavana wa Nairobi Ann Kananu kutia saini kuwa sheria Mswada wa Kaunti ya Jiji la Nairobi kuhusu Usumbufu kwa Umma 2020. Sheria hiyo mpya imeanzisha kundi jipya la kanuni na masharti mapya yanayolenga kudumisha usafi katika jiji kuu kwa kudhibiti masuala ambayo ni kero kwa umma. Mswada huo uliopitishwa na Bunge la Kaunti hiyo mnamo Septemba 2020, uliwasilishwa na Diwani wa Riruta, James Kiriba. Miongoni mwa sheria hizo mpya ni pamoja na kukojoa katika sehemu zisizofaa, kujipatia riziki kimaksudi kutokana na mapato ya ukahaba, kumwaga maji machafu, majitaka au mafuta barabarani au kwenye chemichemi za maji, na kuweka vizuizi njiani. Sheria hiyo vilevile imepiga marufuku wakazi kuruhusu miti kwenye makao yao au sehemu za kazi kufunga barabara au sehemu za watu kutembelea, huku ikiwa ni hatia kuendesha pikipiki au gari kwenye maeneo ya watu kupitia, kucheza muziki kwa sauti ya juu na kuvuta sigara katika sehemu ambazo hazijatengwa. Kuendesha pikipiki au gari kwenye sehemu za watu kupitia sasa kutachukuliwa kama kero kwa umma na hatia kwenye barabara na mitaa ya umma. Wakati huo huo, kwenda haja kubwa au haja ndogo barabarani au katika sehemu yoyote iliyo wazi ikiwemo kuwasha moto katika barabara au mtaa wa umma bila idhini kutoka kwa katibu wa kaunti, sasa ni hatia. Aidha, itachukuliwa kama hatia kuacha mbwa unayefuga kurandaranda barabarani au kwenye mitaa ya umma, kuosha, kuunda au kuharibu gari yoyote jijini, isipokuwa katika hali za dharura, kuvuta sigara katika sehemu za umma na kondakta kung’ang’ania abiria. Afisa aonya kuhusu utekaji watoto AFISA wa uchaguzi amewashauri wazazi wahakikishe usalama wa watoto wao wasitekwe nyara wakiwa nje ya shule. Msimamizi wa Tume Huru ya Uchaguzi na Mipaka (IEBC) eneobunge la Starehe, Bi Agnes Sinankeyai, alisema watekaji nyara siku hizi wanalenga watoto. “Tafadhali mzazi hakikisha mtoto wako yuko salama nyumbani na usiruhusu watoto waranderande katika masoko na mitaa wakiwa nyumbani. Utekaji nyara na biashara ya watoto inaongezeka,” alisema. Bi Sinankeyai alikuwa akizungumza wakati wa uchaguzi wa Baraza la wanafunzi (serikali) katika South B PEFA Academy, Jumatatu. Aliwataka watoto waachane na dawa za kulevya pamoja na vikundi vibaya na badala yake wazingatie masomo. Wakati wa hafla hiyo, zaidi ya wanafunzi 300 walishiriki kwenye uchaguzi ambao ulikuwa na upinzani mkali. Naibu mwalimu mkuu wa Shule hiyo ambaye pia ni Kinara wa baraza la wanafunzi, Bw Geoffrey Terer alisema lengo kuu kwenye hafla hiyoi ilikuwa kutekeleza kile wanachojifunza katika mtaala. “Uchaguzi umeratibiwa kama somo katika mtaala wa shule chini ya wizara ya Elimu. Ni afueni pia kwa wanafunzi kuona vifaa vya kupigia kura kama sanduku za kura za IEBC na vile vile maafisa kutoka tume ya uchaguzi,” Bw Terer alisema. Polisi amuua mpenzi wa pembeni aliyelazwa hospitalini WAKAZI katika eneo la Njoro, Kaunti ya Nakuru, walikumbwa na mshtuko baada ya afisa wa polisi kumwandama mpenziwe hadi hospitalini alimokuwa akitibiwa na kumuua kwa kummiminia risasi. Konstebo Bernard Kivo kutoka Kituo cha Polisi cha Njoro aliingia ghafla katika Hospitali ya Njoro, akiwa amejihami kwa bunduki, na kumpiga risasi mara 13 mpenziwe Mary Nyambura, aliyefariki papo hapo. Bi Nyambura alifika hospitalini mwendo wa saa tano usiku akiwa na majeraha kwenye mguu wake wa kulia kabla ya afisa huyo aliyevalia kiraia kuingia na kumwangamiza. Kulingana na taarifa ya polisi iliyoonekana na Taifa Leo, Konstebo Kivo aliyekuwa kwenye zamu katika Kituo cha Polisi cha Njoro, aliwaarifu maafisa wenzake kwamba, alitaka kwenda kujibu simu nje ya kituo hicho kabla ya kumfuata mwanamke huyo anayeaminika kuwa mpenziwe hospitalini. Alirejea kituoni baada ya kutekeleza mauaji hayo huku akionekana kutatizika na kufyatulia risasi kila kitu kiholela. Akizungumza na Taifa Leo jana, mke wake Konstebo Kivo, Joyce Ndunge, 29, aliyejawa na simanzi kufuatia tukio hilo alisema kwamba, hakuwa na habari kwamba mumewe waliyezaa naye watoto wawili alikuwa angali katika uhusiano na Bi Nyambura. Alisema marehemu alikuwa katika uhusiano wa kimapenzi na mumewe hapo awali lakini mumewe alikuwa amemweleza kuwa uhusiano huo ulikatika mwaka mmoja uliopita. “Sikufahamu kwamba bado walikuwa pamoja. Tumekuwa tukizozana kuhusu suala hilo lakini alinihakikishia kwamba walikuwa wameachana. Nilishtuka nilipofahamu kwamba amemuua,” alisema Bi Ndunge. Afisa huyo aliondoka kuelekea kazini mwendo wa saa tano usiku akiwa amevalia suruali ndefu aina ya jeans, shati kisha akavalia sare yake juu na korti na hakuonekana mwenye matatizo. Hata hivyo, alipiga simu baada ya dakika kumi na kumwarifu mkewe kuwa amemuua mpenzi wake aliyesema amekuwa akijaribu kuharibu ndoa yao na kusema kwamba anapanga kujitoa uhai vilevile. Bi Nduge alifichua kuwa ndoa yao ya miaka saba ilikuwa na amani hadi Bi Nyambura alipojitokeza. “Nimekuwa nikiwasiliana na msichana huyo kupitia WhatsApp, na wakati mwingine nikimpigia simu na kumsihi aache ndoa yangu kwa sababu alikuwa ameolewa vilevile hapo awali. Nilitaka tu kuokoa ndoa yangu,” alisema. Madaktari katika hospitali alimouawa Bi Nyambura walisema aliletwa na mwendeshaji boda-boda na hakuwa amelazwa kwa sababu alikuwa anafanyiwa ukaguzi kwanza. Bw Paul Karanja, mkazi aliyeishi karibu na duka la kuuza vileo ambapo Bi Nyambura alikuwa akifanya kazi alisema wawili hao wamekuwa na matatizo katika miezi miwili iliyopita na wakati mwingine wangepigana hadharani. Wafanyabiashara walia ushuru ghali wamnyonga raia WATENGENEZAJI bidhaa nchini wamelaumu wanasiasa kwa kutochukua hatua za kupunguzia Wakenya mzigo wa kupanda kwa gharama ya maisha kunakosababishwa na janga la corona. Wanasema kwamba asilimia kubwa ya Wakenya wanakabiliwa na hali ngumu ya kiuchumi kutokana na athari za janga hilo. Wakizungumza Jumanne katika mkutano ambao mada yake ilikuwa “Punguza Gharama ya Maisha” wafanyabiashara hao walilalamika kuwa serikali haitoi suluhu kuhusu ufufuzi wa biashara. Mwenyekiti wa chama cha watengenezaji bidhaa Kenya (KAM), Bw Mucai Kunyiha, alilaumu serikali kwa kuongeza ushuru kiholela bila kujali athari yake kwa umma. Bw Mucai alisema kupandishwa kwa ushuru kumesababisha mfumko wa gharama ya maisha kwa Wakenya ambao tayari wanalemewa na athari za janga la corona. “Inakuwa vigumu kufanya biashara nchini Kenya kufuatia kuanzishwa kwa ushuru na ada nyingi,” alisema Bw Mucai katika mkutano uliofanyika jijini Nairobi. Alitoa mfano wa kanuni za mimea za 2020 zilizoandamana na ada mpya kama hatua ya kudhibiti mimea hiyo. “Kupitia Sheria ya Fedha ya mwaka 2021, serikali ilianzisha ushuru kwa mali-ghafi na ushuru wa ziada wa thamani wa asilimia 16 kwa kusambaza baadhi ya bidhaa na kwa kufanya hivi, ikaongeza gharama ya kufanya biashara na bei kwa wateja,” alieleza Bw Mucai. “Zaidi ya hayo, serikali imependekeza marekebisho ya asilimia 4.9 ya aina viwango mbalimbali vya ushuru, hatua ambayo itaathiri wateja, watengenezaji bidhaa na kurudisha nyuma hatua zilizopigwa za kuangamiza biashara haramu,” alisema. Bw Mucai alisema serikali inafaa kufahamu kuwa kuanzishwa kwa hatua hizi kutaathiri sekta tofauti za uchumi. Naye Afisa Mkuu Mtendaji wa Muungano wa Biashara Ndogo (MSME), Bw Samuel Karanja, alihimiza serikali kuondoa kanuni zilizopitwa na wakati. Bw Karanja alisema kanuni hizo zinazuia biashara ndogo kustawi. “Kwa wakati huu, kuna biashara ndogo 7.4 milioni nchini Kenya lakini ni 1.6 zilizo na leseni za kuhudumu. Tunahitaji kurasimisha viwanda vidogo nchini. Kufanya hivi kutahitaji kubuniwa kwa mazingira bora ya kufanya biashara, kuongeza ushindani na uzalishaji wa biashara hizo. Serikali inaweza kufanya hivi kwa kuweka sera thabiti kwa kutegemea habari zinazofaa,” akasema Bw Karanja. Janga la corona limesababisha biashara nyingi kufungwa na mamilioni ya Wakenya kupoteza ajira.Kulingana na Shirika la Takwimu Kenya (KNIBS), gharama ya maisha imekuwa ikiongezeka tangu janga hilo liliporipotiwa Kenya. Makala ya msanii wa nyimbo za injili Mary Njuguna Mapito na changamoto za maisha zilimchochea kuwahimiza wengine, kuwainua kiimani na kumtumainia Mola zaidi kupitia nyimbo zake za injili. Isitoshe, talanta yake imempanua kuelewa mambo kwa njia ya kiasilia na kiroho. Mbali na injili kuwa inaokoa, inakomboa na kutoa suluhisho ya matatizo pamoja na kusawazisha mambo.
Hiyo ni kauli ya mwimbaji wa nyimbo za injili Mary Njuguna 25. Alizaliwa eneo la Ndeffo, kaunti ndogo ya Njoro, Kaunti ya Nakuru. Yeye ni mtoto wa watano katika familia ya watoto sita wa Bw James Njuguna na Bi Anne Mukami.Alipata uwezo wa kusoma hadi darasa la nane, Shule ya Msingi ya Ndeffo na kwa sababu ambazo hangeziepuka za kikaro, hakuendelea kielimu ila, aliguria Nairobi kwa mujibu wa kusaka kibarua na akafua dafu kuwa mjakazi. Japo aliambulia kupata mchumba na kuolewa, anadokeza kwamba changamoto za kindoa zilimpa mbinu mbadala za kusawazisha maisha kwani, alikuja kuona kwamba pasi na Maulana ambaye amemtegemea dira ya maisha ingeweza kupotea. Hivyo basi, kwa kuamua kushikilia uzi wa wokovu na kudumisha talanta yake ya uimbaji, amejizatiti kupitia nyimbo zake kutoa ujumbe wa tumaini kwa asasi za kijamii.Suala la uimbaji alilianza akiwa shule ya chekechea kwao Ndeffo ambako alikuwa pia mfuasi wa kanisa la AlPECA. Msanii wa nyimbo za injili Mary Njuguna akiimba…PICHA/PATRICK KILAVUKA Alikuwa kiongozi wa nyimbo katika ibada za watoto.Baada ya kumaliza masomo ya msingi, mwimbaji huyu anasema alipitia mapito ya kuvujwa moyo, kukatalia na kupoteza matumaini maishani. Lakini alijipa moyo kulisoma Neno la Mungu ambalo lilimpa ushauri mkubwa wa mbinu na silaha za kukabiliana na pandashuka za maisha. Mbali na kulizamia, amelitumia kujenga wengine na kuwatia moyo kwa kutambua kuwa Maulana ni wa fursa nyingine katika maisha na kuteleza si kuanguka! Mwaka wa 2014, alianza kutunga nyimbo ambazo zimemfungulia milango ya neema ya uimbaji.
Amezirekodi nyimbo sita ambazo zinapatikana kwenye mtandao wa Youtube Marynjuguna.
Tungo zake ni Wigocithia (Jitukuze nami), Turiruaga na Mirii ( Hatupigani vita vya mwili), Amukira Gatho ( Pokea sifa),Twarana nanii ( Pelekana nami) Ningwendete ( Nakupenda Yesu) na Ni wega Ngai (Asante Mungu). Nyimbo tatu za kwanza zina video.Kwa vile azma yake ni kuendeleza injili, nyimbo huziangazia kwenye majukwaa ya sherehe, makanisani na makrusedi japo ujio wa ndwele ya corona, ulileta kizungumti kidogo. Anasema haimbi tu nyimbo zake bali zimekuwa za baraka hata kwake mwenyewe kwa sababu zimemkuza kiroho na kiimani. Isitoshe, zimempelekea kusonga karibu na Mwenyezi Mungu na kumpa tumaini la hatua kwa hatua maishani. Mwimbaji ambaye hupenda nyimbo zake ni Shiro wa GP.Angependa kumshukuru msanii/ produsa Steve Macharia kwa kusimama naye kiusanii na ushauri jinsi anavyoweza kujikuza kiusanii.Angependa sana kutangaza injili kimataifa kwa minajili ya kufikia wengi. Ushauri wake ni kwamba waimbaji wawe waaminifu kwa Muumba wakimtumainia katika kila hali na wakumbuke kwamba, japo wanaweza kuteleza wasikae mavumbuni mbali wayakungute na wapeleke injili mbele! Mamilioni yapotelea kwenye miradi duni MIRADI ya kunyunyiza maji mashambani iliyoanzishwa katika Kaunti ya Kilifi imeshindwa kuletea maelfu ya wakazi eneo hilo afueni, kwani wanaendelea kukumbwa na makali ya njaa kila mara kunapokuwa na uhaba wa mvua. Serikali kuu na ya kaunti zilikuwa zimewekeza mamilioni ya pesa kuanzisha miradi iliyolenga kuwasaidia wakulima wadogo kuzalisha mazao mashambani mwao wakati wa msimu wa kiangazi. Maeoebunge ya Ganze na Magarini ndiyo yameathirika zaidi kwa uhaba wa njaa mwaka huu, kwa mujibu wa ripoti za serikali za kaunti zinazoonyesha pia kuna uhaba mkubwa wa maji. Katika baadhi ya maeneo ya Ganze, wakazi wameripoti vifo vya mifugo wao ambao wamekosa malisho. Wiki chache zilizopita, machifu na viongozi wengine wa serikali kuu katika kaunti hiyo walitoa wito kwa wahisani kuingilia kati ili kuepusha maafa ya wakazi wanaokumbwa na njaa. Aliyekuwa Waziri wa Kilimo katika Kaunti ya Kilifi, Bw Baha Nguma, alithibitisha kuwa Sh28 milioni zilikuwa zimetumiwa katika mojawapo ya miradi ya kunyunyizia maji mashamba madogo eneo la Burangi. Mradi huo ulilenga jumla ya ekari 3,000 za mashamba.Miradi mingine kama hiyo ilinuiwa kuanzishwa katika maeneo ya Mudachi, Mangudho, Dagamra, Balagha na Sabaki. Kulingana naye, mradi wa kunyunyiza maji mashambani uliharibiwa na mafuriko kati ya mwaka wa 2016 na 2017. Mwenyekiti wa mradi wa Mudachi, Bw Edward Mwagandi, alisema mradi huo ulitumiwa kwa misimu miwili pekee.Alieleza kuwa, hata katika msimu huo, idadi kubwa ya wakulima hawakujua kuhusu jinsi ya kunyunyiza maji mashambani. Kando na hayo, mimea ambayo ilipandwa shambani iliharibiwa na wadudu na maradhi mengine ya mimea. “Tulikuwa tumefurahi kwa sababu tulitumai kuzalisha chakula kingi ambacho kingenufaisha jamii pamoja na watu wanaotoka nje ya eneo hili lakini mradi ukasambaratika kabla tufaidike kutokana nao,” akasema. Alidai kuwa, kando na jinsi wakulima hawakujua jinsi ya kutumia mradi huo, ujenzi wake ulifanywa kwa njia duni na hivyo kufanya maji kuvuja bila kufika mashambani ipasavyo. “Tuliambiwa serikali ya kaunti ilikuwa imetenga Sh6 milioni kwa ujenzi wa mitaro ambayo ingefikisha maji mashambani, lakini ujenzi ulikuwa duni na wakulima wakashindwa kudhibiti viwango vya maji,” akaeleza. Afisa Mkuu wa Kilimo katika Kaunti ya Kilifi, Bw Victor Nzai, alisema usimamizi mbaya wa mradi huo ndio ulifanya usambaratike. Kulingana naye, ukosefu wa ujuzi kwa wakulima ulikuwa changamoto kubwa na hapakuwepo maafisa wa kutosha kutoa mafunzo hayo. “Mradi haukutekelezwa vyema kwa sababu ujenzi wa miundomsingi haukuwa sawa jinsi ilivyokusudiwa,” akasema. Kitaifa, kuna kaunti 12 ambazo zimetajwa kuwa wakazi wamo hatarini kuathirika na njaa hadi Desemba. Hali hii imesababishwa na jinsi kulivyokuwa na uhaba wa mvua mwaka uliopita na vile vile katika msimu wa mvua mwaka huu 2021. Uhuru asimamisha jaji kazi RAIS Uhuru Kenyatta amemsimamisha kazi Jaji Muthoni Gathumbi wa Mahakama Kuu kufuatia ushauri wa Tume ya Huduma ya Mahakama (JSC) na kuteua jopo la kuchunguza ufaafu wa jaji huyo kuhudumu. Rais Kenyatta alisema alichukua hatua hiyo baada ya JSC kumweleza kuwa Jaji Gathumbi hawezi kutekeleza majukumu yake ya jaji ipasavyo. Kulingana na JSC, Jaji Gathumbi aliyekuwa akihudumu katika kitengo cha kusikiliza kesi za mizozo ya ardhi hana uwezo unaofaa kiakili kutekeleza majukumu yake. “JSC, baada ya kuchunguza ripoti kadhaa za matibabu, iliridhika sababu za kumuondoa ofisini kutokana na kukosa uwezo wa kutekeleza majukumu ya ofisi zilikuwa zimethibitishwa,” Rais Kenyatta alisema kwenye ilani katika gazeti rasmi la serikali. Sheria inasema Rais akipata ombi kama hilo kutoka kwa JSC, anafaa kuteua jopo kulichunguza.Jopo hilo litachunguza ombi la kumuondoa Jaji Gathumbi ofisini na kuwasilisha ripoti kwa rais. Serikali kutumia vijana na wanabodaboda kuendesha kampeni ya amani kuelekea 2022 SERIKALI itatumia makundi ya vijana na waendeshaji bodaboda kuendesha mipango ya kudhibiti ghasia zinazohusiana na uchaguzi katika maeneo mbalimbali nchini kuelekea uchaguzi mkuu wa Agosti 9, 2022. Waziri wa Usalama wa Ndani Fred Matiang’i, Jumatano alisema wanachama wa makundi haya mawili watakodiwa kushiriki katika mipango ya kuhubiri amani na kutoa elimu ya uraia. “Makundi hayo ya vijana na wanabodaboda watashirikiana na mashirika ya kidini na wadau wengine kuendesha shughuli hizo kuanzia ngazi za vijijini hadi mijini,” Dkt Matiang’i akaeleza huku akitoa hakikisho kuwa serikali itadhibiti usalama kote nchini katika kipindi hicho cha uchaguzi. Waziri alisema kampeni hiyo ya kuhubiri amani italenga maeneo ambayo yametambuliwa kuwa katika hatari ya kushuhudia machafuko na maeneo mengine ambako utafiti wa kiusalama unaendeshwa. “Sisi katika sekta ya usalama, huwa hatuendeshi chaguzi, tunaandaa mazingira kwa IEBC kuendesha shughuli hizo. Sharti tuhakikishe kuwa uchaguzi unafanywa kwa usalama sawa na upokezaji wa kimamlaka. Tumejitolea kuhakikisha kuwa hakuna risasi itakayofyatuliwa na hakuna raia atakayejeruhiwa; Wakenya wote watasaidiwa kushiriki katika mpango wa kuunda uongozi na demokraasia ya nchi yetu,” Dkt Matiang’i akaongeza. Waziri huyo alisema hayo katika Kongamano la 64 la Baraza Kuu la Baraza la Kitaifa la Makanisa Nchini (NCCK) lililofanyika katika Ukumbi wa Mikutano ya Limuru, Kaunti ya Kiambu. Dkt Matiang’i aliongeza kuwa washirika wa kimaendeleo pia watahimizwa kufadhili kampeni za vijana kuhubiri amani nchini “ili kuzima kabisa kero ya fujo ambazo hugubika chaguzi nchini kila mara.” Waziri ambaye alikuwa ameandamana na mawaziri wasaidizi Mercy Mwangangi (Afya), David Osiany (Biashara) na Zack Kinuthia (Michezo) alitoa changamoto kwa vijana kujisajili kwa wingi kuwa wapigakura ili wawanie nyadhifa za uongozi katika uchaguzi ujao. Raila azuru TZ akiwa njiani kurejea Kenya kutoka Zambia KIONGOZI wa ODM Raila Odinga, Jumatano alifanya ziara ya siku moja nchini Tanzania, akiwa njiani kurejea nchini kutoka Zambia ambako alikuwa ameungana na viongozi kadha wa Afrika kuhudhuria sherehe ya kuapishwa kwa Rais wa Zambia Hakainde Hichilema. Bw Odinga alikutana na Rais wa Jamhuri ya Muungano wa Tanzania Bi Samia Suluhu Hassan katika Ikulu ya Dar es Salam kwa mashauriano. Kwenye ujumbe kupitia akaunti yake ya Twitter, waziri huyo mkuu wa zamani alisema kuwa mazungumzo kati yake na Rais Suluhu yalihusu namna ya kuimarisha ujenzi wa miundomsingi katika eneo zima la Afrika Mashariki. “Vile vile, tulijadili njia mbalimbali za kuimarisha uchukuzi wa majini katika ukanda wa Afrika Mashariki kupitia Ziwa Victoria,” Bw Odinga akasema. Baadaye kiongozi huyo, ambaye ni Mjumbe Mkuu wa Umoja wa Afrika (AU) kuhusu miundomsingi, aliwatembelea wajane wa waliokuwa marais wa Tanzania, Benjamin Mkapa na John Pombe Magufuli. “Nilipitia kutembelea familia za marafiki zangu wa dhati Marais Benjamin Mkapa na John Magufuli. Ilikuwa furaha yangu kumwona Mama Mkapa na Mama Janeth Magufuli wakiwa wachangamfu. Mungu azilaze roho zao (marais hao wawili) mahali pema peponi,” Bw Odinga akasema kupitia ujumbe katika akaunti yake ya mtandao wa kijamii wa Twitter. Marehemu Mkapa aliyehudumu kama Rais wa tatu wa Tanzania alifariki mnamo Julai 24, 2020 ilhali marehemu Magufuli ambaye alihudumu kama Rais wa tano wa nchi hiyo alifariki mnamo Machi 17, 2021. Bw Odinga aliandamana na bintiye Winnie Odinga katika ziara hiyo. Rais Hichilema, ambaye amehudumu kama kiongozi wa upinzani kwa muda mrefu akiwania urais mara tano, aliapishwa rasmi mnamo Jumanne Agosti 24. Hii ni baada ya kupata ushindi mkubwa dhidi ya Rais anayeondoka Edgar Lungu katika uchaguzi mkuu uliofanyika juma moja lililopita ikiwa mara yake ya sita. Bw Hichilema aliyeapishwa kama Rais wa saba wa Zambia alipata kura 2.8 milioni huku Bw Lungu akipata kura 1.8 milioni katika uchaguzi huo wa kihistoria. Bw Odinga aliwasili nchini Zambia mnamo Jumatatu na kumtangulia Rais Uhuru Kenyatta aliyesafiri Jumanne asubuhi kwa ajili ya kuhudhuria hafla hiyo iliyofanyika katika Uwanja wa Kitaifa wa Mashujaa (National Heroes Stadium) jijini Lusaka, Zambia. Akiongea na wanahabari Jumatano baada ya kufika katika makao makuu ya DCI, yaliyoko barabara ya Kiambu, Dkt Musyoka alisema uchunguzi wa idara hiyo umethibitisha yeye ndiye mmiliki halali wa ardhi hiyo ya ukubwa wa ekari 200. “DCI wametueleza kwamba mali hiyo ni ya kibinafsi na inamilikiwa kihalali na Stephen Kalonzo Musyoka. Shirika la Vijana kwa Huduma ya Taifa (NYS) halina maslahi yoyote katika ardhi hiyo. Faili ya uchunguzi sasa imefungwa kabisa,” akawaambia wanahabari katika kituo cha SKM Center, Nairobi. Kiongozi huyo wa Wiper ambaye ametangaza nia ya kuwania urais katika uchaguzi mkuu ujao, alisema suala la umiliki wa ardhi halifai kuingizwa siasa za kung’ang’ania nyadhifa za kisiasa. Hiyo ilikuwa mara ya pili kwa Bw Musyoka kuhojiwa na maafisa wa DCI kuhusiana na madai kuwa alinyakua shamba hilo kutoka kwa NYS na kujenga makazi yake. Mnamo Januari 22, 2021, makamu huyo wa rais wa zamani alifika kama makao hayo makuu ya DCI kuandikisha taarifa kufuatia madai ya Naibu Rais William Ruto kwamba alipata umiliki wa ardhi hiyo kinyume cha sheria. Equity yakana kumpa Aydin mkopo wa Sh15 bilioni Mkurugenzi Mkuu wa benki hiyo Gerald Warui, Jumatano aliwaambia wabunge kuwa benki hiyo haijawahi kupokea simu kutoka kwa Dkt Ruto ambaye alidai kumsaidia mgeni huyo aliyefurushwa nchini mapema Agosti. “Hatuna mteja au ushirikiano wa kibiashara na mtu kwa jina Harun Aydin. Vilevile, benki ya Equity haijampa mkopo wa aina yoyote,” Bw Warui akaeleza alipofika mbele ya wanachama wa Kamati ya Bunge kuhusu Fedha na Mipango, Nairobi. Kamati hiyo inayoongozwa na Mwakilishi wa Wanawake Homa Bay, Gladys Wanga ambayo inachunguza madai ya Dkt Ruto kwamba alimsaidia Aydin kupata mkopo wa Sh15 bilioni kufadhili ujenzi wa kiwanda cha kujenga chanjo ya Covid-19 nchini Uganda. “Nilipokuwa Uganda mwezi jana, Rais Museveni alikuwa amenialika nizindue ujenzi wa kiwanda cha kutengeneza chanjo dhidi ya corona. Nilialikwa kwa sababu mwekezaji alikuja hapa afisini mwangu miaka miwili iliyopita na kuniomba nimuunganishe na benki ya Equity ili aweze kupata mkopo. Nilinyanyua simu na kupigia benki hiyo kuiomba imsaidie mwekezaji huyu kutoka Afrika Mashariki. Mwekezaji huyo alifaulu kupata mkopo wa Sh15 bilioni na akaenda Uganda kuanzisha kiwanda hicho,” Dkt Ruto akasema kwenye mahojiano katika runinga ya Inooro. Alitoa madai hayo siku mbili baada ya Bw Aydin kufurushwa kutoka nchini mnamo Agosti 9, siku tatu baada ya kuwasili nchini kutoka Uganda. Mturuki huyo ni miongoni mwa wandani wa Dkt Ruto ambao walipangiwa kusafiri naye hadi Uganda mnamo Agosti 2, lakini Naibu Rais akazuiliwa kusafiri kwa misingi kuwa hakupata idhini kutoka Ikulu. Hata hivyo, Bw Aydin na wabunge Ndindi Nyoro (Kiharu), Benjamin Tayari (Kinango) na Oscar Sudi (Nandi Hills) waliopangiwa kuandamana na Dkt Ruto katika ziara hiyo ambayo alidai ilikuwa ya “kibinafsi”. Mturuki huyo alikamatwa na maafisa wa polisi katika uwanja wa ndege wa Wilson dakika chache baada ya kuwasili nchini mnamo Agosti 7, na kuzuiliwa korokoroni kwa tuhuma za kuhusika na ugaidi. Hata hivyo, Dkt Ruto alimtetea vikali Bw Aydin akidai ni mwekezaji halali ambaye “anahangaishwa kutokana na sababu za kisiasa na uhusiano wake na mimi.” “Licha ya kukatazwa kuingia baharini misimu kama hii, mvuvi wa Lamu hana budi ila kuhatarisha maisha yake akitafuta siku zote. Yote yanatokana na umaskini,” akasema Bw Twalib ambaye amedumu kwenye sekta ya uvuvi kwa miaka 12. Mnamo Jumatatu, wavuvi watatu, Shee Mohammed, Fuad Mohamed na Ali Mohammed walinusurika kifo pale mashua yao iliposombwa na mawimbi ikazama eneo la Mlango wa Shella. Ijumaa wiki iliyopita, wavuvi wanne, Shee Issa, Arafat Titi, Mahmoud Mohamed na Mohamed Dili walinusurika kifo kwa kuogelea kwa zaidi ya saa sita kabla ya kukumbatia jiwe baharini baada ya boti yao kuzama eneo la Ziwani karibu na Kiunga, Lamu Mashariki. Wavuvi wawili waliotoweka majuma mawili yaliyopita baada ya mashua yao kuzama baharini eneo la Tenewi, Kaunti ya Lamu bado hawajulikani waliko. Walikuwa miongoni mwa wavuvi watano waliosafiri kutoka Ngomeni, kaunti ya Kilifi kuja Lamu kwa shughuli za uvuvi. Watatu waliokolewa. Mapema mwezi huu Agosti, wavuvi watatu, Aboud Obbo, Mohamed Obbo na Aboud Mzee waliokolewa mashua yao ilipozama eneo la Pezali karibu na kisiwa cha Shanga-Rubu huko Lamu Mashariki. Julai 2021, mabaharia saba kutoka Tanzania waliokolewa na Navy wakati boti yao iliposombwa na mawimbi makali na kuzama eneo la Shanga, kaunti ya Lamu. Saba hao walikuwa wametoka Dar es Salaam, Tanzania kuelekea Kismayu nchini Somalia kabla ya ajali hiyo kutokea Lamu. Mkurugenzi wa hali ya anga katika kaunti hiyo, Bw Edward Ngure, alisema ofisi yake imefanya kila jitihada kutoa tahadhari za mara kwa mara kwa wavuvi na mabaharia wengine dhidi ya kusafiri baharini nyakati za dhoruba. “Nimejaribu hata kuunda makundi ya mtandao, ikiwemo WhatsApp ili kusambaza jumbe kuhusu hali ya anga na usafiri wa baharini ili kuepuka ajali. Ni vyema tuheshimu maonyo hayo kwa manufaa yetu,” akasema Bw Ngure. Katibu wa BMU Lamu, Mohamed Somo alilalamika kuwa, miradi mikubwa ya serikali kama vile ujenzi wa bandari uliharibu maegesho yao na kuongeza michanga sehemu nyingine za bahari walizotegemea kwa uvuvi, ilhali hawajalipwa fidia hadi leo. “Sehemu ambazo hufanikisha shughuli zetu sasa ni zilizo katika maji makuu baharini. Bahari ikichafuka sehemu hizi huwa hatari. Ombi letu ni serikali kutuzingatia na kutufidia ili tuangazie biashara nyingine zitakazotusaidia maishani,” akasema Bw Somo. “Kesi ninayohitajika kuamua iliwasilishwa kortini kwa njia isiyofaa na kwa hivyo haifai kwa vyovyote,” alisema Jaji Otieno, akieleza kuwa kesi hiyo haikufaa kushughulikiwa kwa vyovyote na mahakama. Korti ilisema kesi hiyo iliwasilishwa kwa wakati ufaao lakini mshtakiwa hakuarifiwa kamwe na hivyo inaweza tu kuchukuliwa kuwa mlalamishi aliiondoa au kuisitisha hata kama haikutolewa katika faili ya korti. Korti ilisema, badala yake, kesi iliyokabidhiwa mshtakiwa haikuwasilishwa kwa njia ifaayo kwa kukosa kulipa ada ya korti na kuiingiza katika Sajili ya Mashtaka. “Lengo la FAO ni kuhakikisha taifa hili lina usalama wa chakula na pia kuboresha sekta ya kilimo hasa kwa kulenga wenye mapato ya chini na ndio maana tunashirikiana na serikali ya Kenya. Tunaomba wasamaria wema kushirikiana nasi katika hii safari,” akasema Carla Mucavi, mwakilishi wa FAO nchini Kenya. Taifa hili limeshuhudia majangahai kadha katika siku za hivi karibuni, yakiwemo kero ya nzige, janga la Covid-19 na upungufu wa mvua. Yamechangia kuwepo kwa uhaba wa malisho ya mifugo na chakula cha binadamu kaunti zilizoathirika. Inakadiriwa watu milioni 2 wanahitaji msaada wa dharura wa chakula na maji katika kaunti hizo. Jamii zinazoishi kaunti hizo zinategemea ufugaji; ng’ombe, mbuzi na ngamia, na ukame unaoshuhudiwa unawaathiri moja kwa moja, kufuatia wanyama wao kufariki. “Washukiwa hao hawakuwakilishwa na wakili au daktari wao katika zoezi hilo la upasuaji wa miili ya ndugu hao ili kukubaliana na uamuzi uliofikiwa,” Bw Omari alisema.Sita hao wanadai vijana hao waliruka kutoka kwa gari la polisi walipokuwa wanapelekwa katika kituo cha polisi cha Manyatta wakiwa na mahabusu wengine wanane. Bw Omari aliambia Taifa Leo ushahidi uliorekodiwa na mahabusu walioshikwa pamoja na wahasiriwa hao wawili ni kwamba “waliwaona wakijirusha kutoka kwenye gari la polisi huku wakidhani wameponyoka na kukwepa kufikishwa kortini.” Washukiwa hao wanasema hawana pesa za kukimu mahitaji ya familia zao na pia ada ya mawakili kwa vile hawawezi toa pesa kwa akaunti kwa vile “simu zilichukuliwa na polisi.”Washukiwa hao wanachunguzwa kwa lengo la kuwashtaki kwa mauaji ya Benson Njiru Ndwiga, 22, na EmmanuelMutura Ndwiga, 19 Bw Omari amesema kinyume cha vile ilidaiwa kuwa polisi waliteketeza gari iliyokuwa imewabeba vijana hao , ni wananchi waliokuwa na hasira walioiteketeza wakati wa kukabiliana na waandamanaji.Wakili huyo alisema kuwa baada ya wavulana hao kujirusha polisi wa idara ya trafik ndio walichunguza kesi hiyo na hata kuipeleka kukaguliwa kisha ikarudishwa katika kituo cha polisi kufanya kazi nyingine. “Ushahidi uliopo ni kuwa vijana hao hawakuuliwa msituni na maiti zao kupepelekwa Mochari.Walijiua kwa kujirusha kutoka kwa gari la polisi,” alisema Bw Omari.Polisi hao wanazuiliwa katika kituo cha polisi cha Capital Hill hadi Agosti 30 watakapofikishwa kortini kujibu mashtaka ya mauaji. Ijapokuwa Askofu Munyaka amekubali kujitwika jukumu la kumuelimisha mtoto huyo ameungama hawezi kumpeleka kwa shule inayolipwa karo ya juu.Mtumishi huyo wa Mungu ameeleza alishtuka alipoelezwa na mlalamishi kwamba amejifungua ilhali wakati wote alikuwa akidai yuko na ufimbe tumboni unaojulikana kwa lugha ya kimatibabu-Fibrod- na ndio aliokuwa akiomba aponywe. Kiongozi huyu wa kanisa amesema, “Kile ninachokumbuka barabara ni mlalamishi alikuwa akilalamika yuko na Fibroid na kamwe hakuzugumzia juu ya uja uzito.Sasa ndio natambua mlalamishi hakuwa na Fibroid kinyume cha vile alidai na pia kuwasimulia na marafiki wake.” Katika afivaditi aliyowasilisha mahakama ya Milimani, Askofu Munyaka, alidokeza kujifungua kwa mlalamishi huyo kumebaini alikuwa anadanganya yuko na Fibroid na hakuwa na uwezo wa kupata mimba.Muhubiri huyo amekiri alikuwa na uhusiano na mlalamishi kwa kipindi kifupi kisha wakaachana. Kinyume na dhana potovu ya mlalamishi kwamba yeye (askofu) ni tajiri anayeishi maisha ya kifahari, muhubiri huyu amefichua hana mapato makubwa kwa vile “ halipwi mshahara na hutengemea tu zawadi zinazoletwa na washirika kanisani.” Askofu ameungama kwamba ameoa na yuko na mke na watoto anaowatunza na atakuwa anamlea mtoto wa mlalamishi jinsi anavyowalea watoto wale wengine wake.Hata hivyo amesema kama mtu mwenye busara atamlea mtoto huyo na kughramia mahitaji yake. “Siwezi pata Sh100,000 anazodai mlalamishi niwe nikimlipa kila mwezi,” alisema Askofu Muriithi.Akikiri kuwa yeye ni Mtumishi wa Mungu anayewategemea washiriki kukimu mahitaji, amesema kamwe hawezi pata pesa za kuwekea mtoto huyo mwenye umri wa miaka miwili DSTV na kuwaweka katika maisha ya hali ya juu ambayo mlalamishi amepotoshwa na wanaomshauri. Askofu huyo alishtakiwa na wakili Danstan Omari akiomba Askofu huyo ashurutishwe na mahakama kugharamia elimu na mahitaji mengine yote ya mtoto huyo.Pasta huyo amesema mlalamishi anataka kumlaghai na wala sio mahitaji ya mtoto anayosaka. Serikali yajipanga kuchanja mamilioni SERIKALI imeanzisha mikakati ya kuhakikisha Wakenya milioni 30 kuanzia wenye umri wa miaka 18 wamepata dozi kamili za chanjo ya Covid-19 kufikia Desemba 2022. Serikali inapanga kufuatilia juhudi hizo kwa mfumo wa kidijitali ili kurahisisha ukusanyaji data. Kupitia tovuti mpya ya portal.health.go.ke, wananchi sasa wataweza kuhifadhi siku ya kwenda kupokea chanjo katika kituo kilicho karibu, kufuatilia au kuongeza maelezo yao, kuopoa cheti kinachoonyesha wamepokea chanjo na hata kupanga wakati wa kupokea dozi ya pili. Akizungumza Alhamisi katika mkutano ulioendeshwa kwa njia ya video mtandaoni, ulioshirikisha vyombo vya habari na wadau katika Wizara ya Afya, Mkuu wa Usimamizi wa Huduma za Afya, Dkt Joseph Sitienei, alisema kuwa mfumo huo wa kidijitali kando na kurahisisha ukusanyaji data, vilevile utasaidia kupunguza makosa katika maelezo yanayotolewa. “Makosa kama vile ya hijai ambapo unapata jina la mtu limeandikwa visivyo, kukosea tarehe au siku ya kuzaliwa, hayatakuwa kero tena kwa sababu kila mtu ataweza kujiwekea mwenyewe maelezo yake jinsi inavyofaa. Ni jambo rahisi na unaweza kutumia simu ya Smartphone, tarakilishi, kwenda Cyber Café au hata kummwomba mwenzako akusaidie kuweka maelezo yako,” alisema Dkt Sitienei. Afisa huyo ambaye pia ni mwanachama wa Jopokazi la Kitaifa kuhusu Covid-19, alifafanua kuwa data itakayokusanywa kutokana na maelezo hayo itasaidia serikali katika mipangilio na kuwezesha kuwepo usawa katika usambazaji wa raslimali muhimu katika kukabiliana na Covid-19. Mwenyekiti wa Jopokazi la Kitaifa kuhusu Usambazaji Chanjo, Dkt Willis Akhwale, alieleza kwamba serikali inajitahidi kuongeza idadi ya vituo vya chanjo kutoka 800 vilivyopo sasa hadi vituo 3,000 Desemba na 7,877 kufikia Juni 2022. Alisema kuwa mikakati hiyo kuhusu Kuongeza Kasi ya Mpango wa Utoaji Chanjo inajumuisha kuongeza idadi ya vituo vya kutolea chanjo kote nchini, kuimarisha mabohari ya kuhifadhia chanjo hizo ili zidumu kwa muda zaidi na kuwezesha usafirishaji katika maeneo ya mashinani ikiwemo viwanda vya humu nchini kujaza pengo kwa kuanza kuunda chanjo dhidi ya Covid-19 na maradhi mengineyo kufikia Machi 2022. “Malengo ya Mpango wa Kuongeza Kasi ya Utowaji Chanjo ni pamoja na kuongeza kiwango cha utowaji chanjo kutoka 40,000 kwa siku hadi 80,000 kwa siku Septemba na 150,000 kufikia Desemba, kuongeza vituo vya kutoa chanjo kutoka 800 hadi 3000 kufikia Desemba na 7,877 kufikia Juni 2022,” alisema. Aliongeza, “Kuanzisha vituo vya uhamasishaji na utoaji chanjo kwa umma, friji 70 zenye uwezo wa kuhifadhi dozi na kujaza pengo kupitia viwanda vya humu nchini.” Kufikia sasa, Kenya inaongoza Afrika Mashariki kwa usambazaji chanjo ambapo raia wake 1,922,085 wamepokea chanjo ikifuatiwa na Mozambique (1,394,888) Uganda (1,132,297) Malawi (768,728) na Tanzania (218, 621). Bw Omari aliambia Taifa Leo ushahidi uliorekodiwa na mahabusu walioshikwa pamoja na wahanga hao wawili ni kwamba “waliwaona wakijirusha kutoka kwenye gari la polisi huku wakidhani wameponyoka na kukwepa kufikishwa kortini.” Bw Omari amesema kinyume cha vile ilidaiwa kuwa polisi waliteketeza gari lililokuwa limewabeba vijana hao, ni wananchi waliokuwa na hasira walioliteketeza wakati wa kukabiliana na waandamanaji. Wakili huyo alisema kuwa baada ya wavulana hao kujirusha, polisi wa idara ya trafiki ndio walichunguza kesi hiyo na hata kulipeleka kukaguliwa kisha likarudishwa katika kituo cha polisi kufanya kazi nyingine. “Ushahidi uliopo ni kuwa vijana hao hawakuuawa msituni na maiti zao kupepelekwa mochari. Walijiua kwa kujirusha kutoka kwa gari la polisi,” alisema Bw Omari. Wanafunzi wazimia shuleni kwa njaa HOFU ilitanda katika Shule ya Msingi ya Kalimamundu, Kaunti Ndogo ya Kyuso, Kaunti ya Kitui, baada ya wanafunzi kadhaa kuzimia kutokana na makali ya njaa. Mkurugenzi wa Elimu wa Kyuso, Stephen Mulandi, ameagiza usimamizi wa Shule ya Upili ya Wavulana ya Kyuso kugawa chakula kwa wanafunzi wa shule ya Kalimamundu. “Nimefahamishwa kuwa watoto walizimia kutokana na ukosefu wa chakula uliosababishwa na baa la njaa linaloshuhudiwa katika maeneo mbalimbali ya nchi,” ikasema barua ya Bw Mulandi kwa mkuu wa shule ya Kyuso iliyoandikwa Agosti 24, 2021. Bw Mulandi alisema ukosefu wa mvua kati ya Machi na Mei, mwaka huu 2021, umesababisha uhaba wa chakula katika eneo hilo. Wakazi wa eneo hilo, wakiongozwa na Kathi Muthui, walichangisha chakula ili kuwasaidia watoto hao. “Wengi wa waathiriwa wanatoka katika familia maskini,” akasema Bw Muthui. Alisema kuwa wengi wa watoto wanaenda shuleni bila kula chochote kutokana na ukosefu wa chakula. “Tunahitaji chakula zaidi kutoka kwa wahisani ili kusaidia shule hiyo na familia zisizokuwa na chakula,” akasema Kathi. Alisema kuwa nzige waliovamia Kenya hivi majuzi, ukame na janga la corona vimechangia kwa baa la njaa katika eneo hilo. Mnamo Aprili, serikali ilitangaza kuwa Wakenya milioni 1.4 walikuwa katika hatari ya kukosa chakula nchini.Msemaji wa Serikali Cyrus Oguna alisema serikali ilikuwa mbioni kuhakikisha kwamba hakuna Mkenya ambaye anafariki kutokana na njaa. Bw Oguna alisema kuwa uzalishaji wa chakula nchini ulidorora kutokana na uhaba wa mvua kati ya Oktoba na Desemba, mwaka 2020. Wakenya kadhaa katika Kaunti ya Samburu wamefariki dunia kwa kukosa chakula na maji kufuatia ukame unaokumba kaunti 12 za eneo la Kaskazini Mashariki, Pwani na Mashariki mwa Kenya. Athari za ukame pia zimeshuhudiwa kaunti za Turkana na Baringo eneo la Rift Valley ambako wakazi wanakodolea macho kifo kwa kukosa chakula na maji. Vijiji kadhaa katika eneo la kaskazini mashariki vimejaa harufu ya mizoga ya mifugo wanaofariki kwa kukosa lishe na maji sawa na wenyeji wanaopaswa kuwatunza. Chokoraa 15 washtakiwa kwa kutovalia barakoa VIJANA 15 wa kurandaranda mjini Eldoret, walikiri mashtaka ya kukosa kuvalia barakoa. Vijana hao walipatikana katika maeneo tofauti ya umma mjini Eldoret. Hata hivyo, korti iliwaachilia huru baada ya kuwaonya dhidi ya kukosa kuvalia barakoa.Hakimu Mkazi Mwandamizi wa Eldoret, Bw Barnabas Kiptoo, alielezwa kuwa washukiwa walikamatwa wakati wa msako wa wato wanaokiuka kanuni za kudhibiti msambao wa corona. “Hata kama mahakama hii imewasamehe kwa onyo kwamba ikiwa utarudia kosa lile lile utakamatwa, kuvaa barakoa ni kwa afya yako na watu walio karibu nawe, si adhabu,” hakimu aliwaeleza. “Tumeshuhudia ongezeko la watu wanaotaka chanjo lakini tunakabiliwa na uhaba mkubwa wa dozi wa kukidhi hitaji hili. Sasa tunasubiri dozi nyingine kutoka Serikali ya Kitaifa kwa sababu hata hifadhi ya Kisumu inakabiliwa na upungufu,” Bi Amollo akasema. Afisa huyo alisema dozi ambazo kaunti ilipokea awali ziliisha juzi baada ya watumishi wa umma kujitokeza kwa wingi kupewa chanjo. Hata hivyo, alihimiza wakazi kuwa wavumilivu. Raila: Sehemu muhimu za chanjo ni sokoni, shuleni KIONGOZI wa ODM Bw Raila Odinga ameihimiza serikali kulenga maeneo yenye idadi ya juu ya watu katika operesheni yake ya utoaji wa chanjo ya virusi vya corona. Amesema maeneo ya umma kama vile shule na masoko yakipewa nafasi ya mbele, Kenya itafanikisha vita dhidi ya janga la Covid-19. Alisema mataifa kama vile Amerika na Uingereza, yameweza kufungua chumi zao kikamilifu kwa kulenga makundi ya watu wanaotoa huduma za umma, katika mchakato mzima wa utoaji uchanjo. “Ni vizuri tuangalie vile nchi nyingine kama vile Amerika na Uingereza zimefanya katika utoaji wa chanjo,” akasema. “Kule Uingereza wamefungua uchumi kikamilifu kwa sababu watu walio na zaidi ya umri wa miaka 30 wote wamepata chanjo. Mambo ya maski hawana. Hilo linawezekana huku kwetu. Tutii agizo la serikali watu wapate chanjo,” akaongeza. Akitumia mfano wa enzi za ukoloni, kinara huyu wa ODM alisema mlipuko wa magonjwa ibuka ulikabiliwa kupitia utoaji chanjo zaidi katika shule na masoko. “Ninakumbuka ukambi ulipochipuka, chanjo ilitolewa kwa wingi kwa wanafunzi na wahudumu wa masoko. Chini ya mwaka mmoja, kila mtu nchini alikuwa amepata chanjo,” akaelezea. Ameyasema hayo Ijumaa kupitia mahojiano ya moja kwa moja na runinga ya Inooro, inayopeperusha matangazo yake kwa lugha ya Kikuyu. Aidha, alihimiza wananchi kujitokeza kwa wingi kupata chanjo. “Watu wasikubali hadaa kuwa chanjo inayotolewa ina athari. Hizo ni projo ambazo ni potovu tu,” akasema. Serikali inalenga kutoa chanjo kwa watu milioni 10 kufikia Desemba 2021. Balaa belua wazee 3 wakiuawa kwa madai ya ushirikina HOFU imetanda katika Kaunti ya Kwale baada ya visa vya mauaji ya wazee kuchipuka upya. Katika miaka iliyopita, Kaunti ya Kwale na Kilifi zilishuhudia aina nyingi ya visa aina hii ambapo wazee waliuawa kwa madai ya kuwa wachawi, lakini vikapungua kwa kiasi kikubwa hasa maeneo ya Kwale kufuatia ushirikiana kati ya juhudi za idara ya usalama na jamii. Hata hivyo, mauaji ya wazee watatu katika kipindi cha mwezi mmoja uliopita yamelazimu idara ya polisi kuweka mikakati upya.Mauaji hayo yamefikisha idadi ya wazee waliouawa mwaka huu pekee kufika 12. Kamishna wa Kaunti ya Kwale, Bw Joseph Kanyiri alisema kwamba visa hivyo vinavyotokana na mzozo wa urithi wa mali ya familia vimekithiri katika maeneo ya Lungalunga na Kinango. “Uchunguzi wetu umeonyesha kuwa wazee waliolengwa wana umri wa zaidi ya miaka 70, na wanazo mvi vichwani mwao. Pia imebainika mauaji yanatendwa na jamaa zao ambao wanashutumu wazee hawa kuwa wachawi,” akasema. Kisa cha majuzi zaidi kilikuwa cha mwanamke mwenye umri wa miaka 90 ambaye aliuawa, akachomwa na mwili wake kufichwa katika eneobunge la Lungalunga hivi majuzi. Kulingana na Bw Kanyiri, washukiwa wakuu ni jamaa za ajuza huyo kwani hakuna hata mmoja wao aliripoti kisa hicho hadi mwili wa mwanamke ulipopatikana na majirani. Kamishna huyo alisema kuwa tayari polisi wanafuatilia kesi hiyo ili kuona kwamba washukiwa wanakamatwa na kushtakiwa. Wenyeji wa Kwale waliohojiwa na Taifa Leowalisema kuwa katika visa vingi, jamaa wa waathiriwa hasa vijana ndio huhusika. Imedaiwa kuwa wao hulipa magenge kutekeleza mauaji aina hiyo kwa kisingizio cha ushirikina, ilhali wanataka wapate nafasi ya kurithi ardhi na mali nyingine zinazoachwa na marehemu. “Vijana wengi wanataka mali za haraka. Hakuna ajira wanazoweza kutegemea na wengine wao ni wazembe kujitafutia riziki kivyao kwa hivyo wanataka njia za mkato kurithi mali, lakini mauaji hayastahili kamwe,” akasema mkazi aliyeomba kutotajwa jina kwa kuhofia kuwa kufanya hivyo kutahatarisha maisha yake. Matukio haya yamesababisha baadhi ya wazee walio na nywele zenye mvi kuhama makwao kwa sababu za kiusalama wakihofia kutuhumiwa kuwa wachawi. Kaunti 4 eneo la Magharibi kupata chanjo mpya KAUNTI nne za magharibi mwa Kenya zinazokumbwa na uhaba wa chanjo dhidi ya corona zitapokea aina mpya ya chanjo kuanzia Jumatatu wiki ijayo. Mwenyekiti wa Jopo kazi kuhusu utoaji chanjo hiyo Willis Akhwale jana alisema kaunti za Homa Bay, Migori, Bomet na Kericho zitasambaziwa chanjo aina ya Moderna iliyowasilishwa nchini wiki jana. Mapema wiki hii, maafisa wa afya kutoka kaunti hizo walilalamikia kuwa wameishiwa na chanjo aina ya AstraZeneca kufuatia ongezeko la idadi ya watu wanaojitokeza kuchanjwa. Kwa mfano Waziri wa Afya katika kaunti ya Homa Bay Richard Muga alisema wameishiwa na chanjo ilhali jumla watu 9,563 hawajapa dozi ya pili. “Dozi ziliisha Ijumaa wiki jana wakati idadi kubwa ya watumishi wa umma na walimu walipewa chanjo,” akasema Profesa Muga. Jana, Dkt Akhwale aliungama kuwa na habari kwamba kaunti nyingi zinakabiliwa na uhaba mkubwa wa chanjo ya corona katika kaunti kadha. “Ndio tuna habari kwamba kaunti hizo na nyingine zinakabiliwa na upungufu wa chanjo. Lakini tumeanza kusambaza chanjo aina ya Moderna na kuanzia Jumatatu zitaanza kuwasili katika kaunti hizo,” Dkt Akhwale akaambia Taifa Leo kwa njia ya simu. Mnamo Jumatatu, Kenya ilipokea shehena ya dozi 880,460 za chanjo aina ya Moderna. Chanjo hiyo ilitolewa kama msaada kutoka kwa Shirika la Kutoa Chanjo kwa mataifa yenye mapato ya chini (COVAX) na kusambazwa na Shirika la Umoja wa Mataifa kuhusu Elimu na Sayansi (UNICEF). Shehena hiyo ilipokewa katika Uwanja wa Ndege wa Kimataifa wa Jomo Kenyatta (JKIA) na maafisa wa afya wakiongozwa Waziri Msaidizi wa Afya Mercy Mwangangi. Dkt Akhwale, Ijumaa aliambia Taifa Leo kwamba usambazaji wa chanjo hiyo ulicheleweshwa kwa sababu maafisa wa kuchanja watu walihitaji kupewa mafunzo maalum. “Kwa sababu hii ni chanjo spesheli, wahudumu wa afya walihitaji kupewa mafunzo maalum kabla ya kuanza kuwapa watu. Hii ndio maana tumechelewesha usambazaji wake,” akaeleza. Dkt Akhwale aliongeza kuwa dozi milioni ya chanjo ya AstraZeneca pia itaanza kusambazwa kote nchini hivi karibu ili kupewa wale ambao wanasubiri dozi ya pili. “Kwa hivyo, uhaba unaoshuhudiwa sasa ni wa muda tu, na utaisha hivi karibuni kwani serikali imejitoleaa kuhakikisha kuwa Wakenya wengi wanapata chanjo,” akasema. Kulingana na Dkt Akhwale, uhaba wa dozi za chanjo ulichangiwa na onyo lililotolewa na Mkuu wa Utumishi wa Umma Joseph Kinyua kwa watumishi wa umma kwamba wale ambao hawajachanjwa wataadhibiwa. “Matakaa ya Agosti 23 yaliyowekwa na Bw Kinyua ndio yalichangia wafanyakazi wa umma na walimu kujitokeza kwa wing. Kabla ya hapo kaunti kama vile Migori na Homa Bay zilirejesha dozi kadha baada ya muda wa matumizi,” akaeleza. Dkt Akhwale aliongeza kuwa Kenya inatarajia kupokea jumla ya dozi milioni mbili za chanjo aina ya Pfizer kutoka nchini Amerika mwishoni mwa mwezi Septemba. “Na kabla ya wakati huo, tutapokea shehena ya kwanza ya chanjo aina ya Johnson & Johnson yenye jumla ya dozi 390,000. Hii ni aina ya chanjo ambayo hutolewa kwa dozi moja pekee,” akasema. Kufikia Ijumaa, watu 2,809,668 walikuwa wamepokea angala dozi ya kwanza ya chanjo dhidi ya corona. Kulingana na takwimu kutoka kwa Wizara ya Afya, watu 2,060,000 walikuwa wamepata dozi ya kwanza huku wengine zaidi ya 800,000 wakiwa wamepokea dozi ya pili. Agizo wanafunzi waliokosa kujiunga na sekondari wasakwe MAELFU ya wanafunzi hawajajiunga na Kidato cha Kwanza katika kaunti mbalimbali nchini, wiki nne tangu wenzao kuripoti. Katika Kaunti ya Kilifi, Kamishna wa Ukanda wa Pwani, John Elung’ata, alisema kuwa wanafunzi 12,000 hawajajiunga na Kidato cha Kwanza. Bw Elung’ata alitoa amri kwa machifu na naibu wao kaunti hiyo kuhakikisha kuwa kila mwanafunzi amejiunga na kidato cha kwanza kabla ya mwezi wa Oktoba. Bw Elung’ata aliwaomba wasimamizi husika kuwasaka watoto wote ambao hawajaweza kujiunga na Kidato cha Kwanza kutokana na sababu mbalimbali ili wasaidiwe. Akizungumza na wadau katika shule ya sekondari ya wasichana ya Wakala, Kaunti ndogo ya Magarini, Bw Elung’ata alisema wasimamizi wahusika wanafaa kusimama kidete kuhusiana na masuala ya masomo. “Machifu wanafaa kuisaidia wizara ya Elimu kutimiza lengo lake la kuhakikisha kuwa kila mtahiniwa wa KCPE amejiunga na sekondari,” akasema Bw Elung’ata. Aliwahimiza machifu kuhakikisha kuwa watoto wote wanajiunga na kidato cha kwanza bila kujali hali ya kiuchumi ya wazazi wao.Hata hivyo, kamishna wa Kaunti ya Kilifi alisema kuwa tayari machifu wameanza kutimiza jukumu lao. “Tunaamini ifikapo wiki ijayo, idadi ya watahiniwa watakaojiunga na sekondari itapanda kutoka asilimia 64 hadi asilimia 80,” akasema Bw Olaka. Katika Kaunti ya Kajiado, zaidi ya wanafunzi 4,000 hawajaripoti katika shule za sekondari. Wizara ya Elimu katika Kaunti ya Kajiado ilisema kati ya watahiniwa 21,000 waliofanya Mtihani wa Darasa la Nane (KCPE) ni 17,000 pekee waliojiunga na shule za sekondari. Mkurugenzi wa Elimu wa Kaunti hiyo Luka Kangogo, alisema huenda wazazi walikosa kupeleka watoto wao shuleni kutokana na hali ngumu ya kiuchumi na hatua ya machifu kulegeza kamba. TSC yapata ngao kuzuia walimu kujihusisha na ubodaboda VISA vya walimu kuchelewa kufika shuleni wakijihusisha na shughuli zao za kibinafsi kama vile kuendesha bodaboda, vimepungua. Ripoti ya Tume ya Kuajiri Walimu (TSC) inasema kuwa tangu kuanzisha kwa Mfumo wa Kielektroniki wa Kuripoti Utendakazi wa Walimu (TPAD), idadi kubwa ya walimu wamekuwa wakifika mapema shuleni na visa vya utoro vimepungua kwa kiasi kikubwa. Ripoti hiyo iliyotolewa Ijumaa na TSC inasema kuwa visa vya walimu kuzembea kwa kukosa kufundisha wanapokuwa shuleni pia vimeenda chini. Kabla ya kuanzishwa kwa mfumo huo miaka mitano iliyopita, baadhi ya walimu walishutumiwa kwa kuanza kufanya biashara zao asubuhi kama vile kuendesha bodaboda na kwenda shuleni baadaye mchana. Wengine walikosa kwenda shuleni kimakusudi huku wanafunzi wakikosa kufundishwa. “Mfumo wa TPAD umepunguza visa vya kuchelewa na utoro miongoni mwa walimu. Mfumo huo umepunguza visa ambapo walimu walikuwa wakilaza damu shuleni bila kwenda madarasani kufundisha wanafunzi,” inasema ripoti hiyo ya TSC. Mfumo wa TPAD ulianzishwa mnamo 2016 kwa lengo la kufuatilia utendekazi wa walimu ili kuboresha masomo shuleni.Mfumo huo ni miongoni mwa masuala yaliyozua uhasama baina ya TSC na aliyekuwa Katibu Mkuu wa Chama cha Walimu (Knut) Wilson Sossion. Mnamo 2018, Bw Sossion aliitaka TSC kusitisha matumizi ya mfumo wa TPAD huku akitishia kuitisha mgomo wa walimu kote nchini. TSC imekuwa ikitumia mfumo huo kufuatilia utendakazi wa zaidi ya walimu 300,000 katika shule za umma za msingi na sekondari katika kaunti zote 47. Hofu msongamano wa chanjo huenda uibue maambukizi WALIMU wameibua hofu ya ongezeko la maambukizi ya virusi vya corona miongoni mwao kutokana na msongamano mkubwa ambao umekuwa ukishuhudiwa katika Hospitali ya Rufaa ya Kaunti ya Bungoma ili kupata chanjo. Katibu wa KNUT wa Bungoma Kusini, Bw Ken Nganga, alisema kuwa japo Mkurugenzi Mkuu wa hospitali hiyo, Dkt Anthony Walela aliwahakikishia walimu kuwa chanjo inapatikana katika hospitali zote za kata na sita za kibinafsi, ni hospitali ya hiyo ya rufaa pekee na mbili za kibinafsi zinazotoa chanjo. Akizungumza na wanahabari katika Kaunti ya Bungoma, Bw Nganga alisema kuwa Tume ya Kuajiri Walimu (TSC) na serikali hazifai kuwalazimisha walimu kupata chanjo. “Tunataka majibu kuhusu uhusiano wa mabadiliko hayo na kauli ambazo zimekuwa zikitolewa na baadhi ya watu kwamba Dkt Ruto hatakuwa debeni kwenye uchaguzi mkuu wa 2022. Je, ni makosa yapi maafisa wa GSU waliokuwa wakilinda makazi ya Dkt Ruto walifanya ili kubadilishwa? Huenda hizi ni njama za kuwatumia watu wanaojifanya kuwa polisi kufuatilia mienendo ya Dkt Ruto, ambazo maafisa hao walikataa kuunga mkono?” akauliza Bw Osinde kwenye barua hiyo. Kutokana na hilo, alisema wamekataa mabadiliko hayo, kwani yalifanywa bila kuzingatiwa kwa taratibu zifaazo kisheria. Vile vile, alisema wanataka maafisa hao kurejeshwa, ili kuendelea na majumuku yao ya awali. Kaunti 4 eneo la Magharibi kupata chanjo mpya KAUNTI nne za magharibi mwa Kenya zinazokumbwa na uhaba wa chanjo dhidi ya corona zitapokea aina mpya ya chanjo kuanzia Jumatatu wiki ijayo. Mwenyekiti wa Jopo kazi kuhusu utoaji chanjo hiyo Willis Akhwale jana alisema kaunti za Homa Bay, Migori, Bomet na Kericho zitasambaziwa chanjo aina ya Moderna iliyowasilishwa nchini wiki jana. Mapema wiki hii, maafisa wa afya kutoka kaunti hizo walilalamikia kuwa wameishiwa na chanjo aina ya AstraZeneca kufuatia ongezeko la idadi ya watu wanaojitokeza kuchanjwa. Kwa mfano Waziri wa Afya katika kaunti ya Homa Bay Richard Muga alisema wameishiwa na chanjo ilhali jumla watu 9,563 hawajapa dozi ya pili. “Dozi ziliisha Ijumaa wiki jana wakati idadi kubwa ya watumishi wa umma na walimu walipewa chanjo,” akasema Profesa Muga. Jana, Dkt Akhwale aliungama kuwa na habari kwamba kaunti nyingi zinakabiliwa na uhaba mkubwa wa chanjo ya corona katika kaunti kadha. “Ndio tuna habari kwamba kaunti hizo na nyingine zinakabiliwa na upungufu wa chanjo. Lakini tumeanza kusambaza chanjo aina ya Moderna na kuanzia Jumatatu zitaanza kuwasili katika kaunti hizo,” Dkt Akhwale akaambia Taifa Leo kwa njia ya simu. Mnamo Jumatatu, Kenya ilipokea shehena ya dozi 880,460 za chanjo aina ya Moderna. Chanjo hiyo ilitolewa kama msaada kutoka kwa Shirika la Kutoa Chanjo kwa mataifa yenye mapato ya chini (COVAX) na kusambazwa na Shirika la Umoja wa Mataifa kuhusu Elimu na Sayansi (UNICEF). Shehena hiyo ilipokewa katika Uwanja wa Ndege wa Kimataifa wa Jomo Kenyatta (JKIA) na maafisa wa afya wakiongozwa Waziri Msaidizi wa Afya Mercy Mwangangi. Dkt Akhwale, Ijumaa aliambia Taifa Leo kwamba usambazaji wa chanjo hiyo ulicheleweshwa kwa sababu maafisa wa kuchanja watu walihitaji kupewa mafunzo maalum. “Kwa sababu hii ni chanjo spesheli, wahudumu wa afya walihitaji kupewa mafunzo maalum kabla ya kuanza kuwapa watu. Hii ndio maana tumechelewesha usambazaji wake,” akaeleza. Dkt Akhwale aliongeza kuwa dozi milioni ya chanjo ya AstraZeneca pia itaanza kusambazwa kote nchini hivi karibu ili kupewa wale ambao wanasubiri dozi ya pili. “Kwa hivyo, uhaba unaoshuhudiwa sasa ni wa muda tu, na utaisha hivi karibuni kwani serikali imejitoleaa kuhakikisha kuwa Wakenya wengi wanapata chanjo,” akasema. Kulingana na Dkt Akhwale, uhaba wa dozi za chanjo ulichangiwa na onyo lililotolewa na Mkuu wa Utumishi wa Umma Joseph Kinyua kwa watumishi wa umma kwamba wale ambao hawajachanjwa wataadhibiwa. “Matakaa ya Agosti 23 yaliyowekwa na Bw Kinyua ndio yalichangia wafanyakazi wa umma na walimu kujitokeza kwa wing. Kabla ya hapo kaunti kama vile Migori na Homa Bay zilirejesha dozi kadha baada ya muda wa matumizi,” akaeleza. Dkt Akhwale aliongeza kuwa Kenya inatarajia kupokea jumla ya dozi milioni mbili za chanjo aina ya Pfizer kutoka nchini Amerika mwishoni mwa mwezi Septemba. “Na kabla ya wakati huo, tutapokea shehena ya kwanza ya chanjo aina ya Johnson & Johnson yenye jumla ya dozi 390,000. Hii ni aina ya chanjo ambayo hutolewa kwa dozi moja pekee,” akasema. Kufikia Ijumaa, watu 2,809,668 walikuwa wamepokea angala dozi ya kwanza ya chanjo dhidi ya corona. Kulingana na takwimu kutoka kwa Wizara ya Afya, watu 2,060,000 walikuwa wamepata dozi ya kwanza huku wengine zaidi ya 800,000 wakiwa wamepokea dozi ya pili. Bw Mustapha alisema kwamba hulipisha Sh150 kwa kila chumba cha kulala. “Alinomba maji anywe dawa na kuniomba nimletee jaketi avae. Mimi namjua kama mtu ambaye hupatwa na kifafa na wakati mwingine huwa na matatizo ya kupumua,” Bw Mustapha akaambia Taifa Leo. Bali na hayo, Bw Mustapha alieleza kwamba marehemu alilala chumbani mwake na mteja mwingine kwa jina ‘Mwala’ anayeuza parachichi mtaani wa mabanda wa Kayaba. “Mwala alirauka asubuhi na kumwacha marehemu akiwa amelala. Hakusema ikiwa alikuwa amefariki au la wakati wa kutoka,” Bw Mustapha akaeleza. Kando na hayo, dadake marehemu, Bi Beatrice Mwikali Musyoka, 30, kifungua mimba katika familia ya watoto tisa, anayefanya kibarua na NMS mtaani Mukuru-Kwa Reuben alipinga ripoti ya kifo cha kakaye. “Mwili wa kakangu ulikuwa na majeraha bafuni na kifuani huku akiwa na damu mdomoni mwake. Tunataka polisi wachunguze kisa hiki,” Bi Mwikali akaambia Taifa Leo. Mwenyekiti wa mtaa huo, Bw Meritus Wanjala, alisema tukio hilo ni la tatu kufanyika katika vyumba vya kulala. Gesti ya Dreamland. Picha/ Sammy Kimatu Watu wawili walifariki mwaka 2020 wakiwa katika vyumba mbalimbali. “Mwanamume mmoja aliteketea wakati wa moto ndani ya chumba baada ya kusahau kuzima mshumaa. Mwanamume mwingine alishambuliwa kwa kudungwa visu na watu wasiojulikana nje ya chumba chake cha kulala hapa mtaani,” Bw Wanjala akasema. Kinara wa polisi kitengo cha upelelezi wa jinai kaunti ndogo ya Makadara Stephen Mutua, alisema wanachukulia tukio hilo kama kifo cha mtu aliyepatikana amefariki akiwa katika chumba cha kupanga. “Ikiwa familia ya marehemu inatilia shaka kifo cha mtoto wao, basi waje kwangu ofisini ili wafungue faili ili maafisa wa upelelezi wafanye uchunguzi wao na upasuaji wa mwili ukifanyika, ukweli utapatikana bila shaka,” Bw Mutua akanena. MKU yapokezwa cheti maalum kwa kutambulika kama kituo rasmi cha kutuza wahitimu vyeti halisi vya masomo CHUO Kikuu cha Mount Kenya (MKU) na kile cha Meru cha Sayansi na Teknolojia, vimetambulika kama vyuo vilivyo na vibali rasmi vya kutoa vyeti halisi vya masomo. Kibali hicho kimetolewa rasmi na Mamlaka ya Kitaifa ya Kuainisha Kufuzu kwa Asasi za Elimu ya Juu – Kenya National Qualifications Authority (KNQA). Mwenyekiti wake Dkt Kiremi Mwiria alisema vyuo hivyo viwili pia ni miongoni mwa vyuo vilivyojiandikisha kwa KNQA kwa mara ya kwanza. Dkt Mwiria pia alithibitisha kuwa nayo Mamlaka ya Kitaifa ya Mafunzo ya Kiufundi, yaani National Industrial Training Authority ( NITA), imepewa mamlaka ya kushughulikia maswala ya kiufundi katika vyuo vya mafunzo. Katika hafla hiyo iliyofanyika mwishoni mwa wiki, vyeti 728 vilitolewa na KNQA ambapo NITA ilipokea vyeti 416, MKU 198 huku nacho chuo kijulikanacho kama Bandari Academy kikipokea 92 na baadaye 22 mtawalia. MKU ilipokea tuzo ya Qualification Awarding Institute mnamo Septemba 2020. Dkt Mwiria alisema mpango huo una lengo la kuondoa vyeti ghushi katika elimu ya juu katika vyuo vya nchini Kenya. Alisema mpango huo upo katika mipango yao maalum na mikakati ya miaka mitano kutoka mwaka jana 2020 hadi ifikapo mwaka 2025. “Tunajaribu kuangazia mambo mengi ili kuondoa wale ambao wamezoea kughushi vyeti ili wapate kazi za kifahari. Tunataka kila mwanafunzi ale jasho lake kutoka kwa bidii masomoni,” alifafanua Dkt Mwiria. Naibu Chansela wa MKU Prof Deogratius Jaganyi alisema maswala muhimu yapo katika maandishi kwenye kitabu cha ‘National Qualification Handbook’ kilichochapishwa mwaka wa 2018). Pia alisema tayari chuo hicho kimeorodheshwa katika National Academic Impact SDG 10 Hub kati ya mwezi Juni 2021 na mwezi Mei 2024. Alisema mipango hiyo yote inaendeshwa na Tume ya Elimu ya Vyuo Vikuu yaani Commission for University Education programmes. Waziri wa Leba Bw Simon Chelugui alisema huo ni mwelekeo ufaao. Alisema wale walio na ujuzi wa kazi ndio wana nafasi bora kupata ajira. Naye Waziri Msaidizi (CAS) katika Wizara ya Elimu Noor Hassan alisema kuwa na eneo moja lililo na majina ya wale waliohitimu bila shaka kutapunguza ulaghai wa kutoa vyeti ghushi na “tutapata masomo yanayotambulika rasmi.” Itumbi sasa aililia korti baada ya kudai kulikuwa na njama ya kumuua Ruto ALIYEKUWA mkurugenzi wa mawasiliano ya dijitali katika Ikulu ya Nairobi Dennis Itumbi jana aliomba mahakama imwachilie huru katika kesi anayoshtakiwa kuchapisha habari za uwongo kuwa kulikuwa na njama za kumuua Naibu wa Rais Dkt William Samoei Ruto. Bw Itumbi anayeshtakiwa pamoja na mwanaharakati wa masuala ya kisiasa Bw Samuel Gateri kwa makosa ya kueneza habari feki katika mtandao wa Facebook aliilia korti imhurumie. Na wakati huo huo Bw Gateri anayeshtakiwa pamoja na Bw Itumbi kwa kusambaza barua hiyo iliyodai kuna waziri aliyepanga njama za kumuua Dkt Ruto pia aliomba aachiliwe huru akidai hakuchapisha habari hizo zilizolenga kuzua vurugu. “Polisi walikiri mbele ya mahakama kwamba hawakupata habari zozote katika mtandao wa Facebook wa Gateri kuhusu habari hizo za kumuua Dkt Ruto,” wakili Georgiadis Majimbo alimweleza hakimu mkuu mahakama ya Milimani Bi Martha Mutuku. Wakili huyo alisimulia Gateri alikuwa ameorodheshwa kuwa shahidi ya Itumbi lakini polisi wakabadili nia walipodai barua hiyo iliyodaiwa ilikuwa na madai ya njama za kumwangamiza Ruto ilichapishwa katika mtandao wa Facebook wa mshtakiwa huyo kisha ikafutwa kabisa. Kabla ya kufutwa kwa barua hiyo mahakama ilielezwa , ilielezwa tayari mitandao ya kijamii ilikuwa imeipata na kuisambaza kwa kasi kuu. Barua hiyo ilidai mkutano ulifanywa katika hoteli ya Lamada na waziri katika serikali ya Jubilee ambapo yadaiwa walijadiliana jinsi ya kumtoa uhai Naibu wa Rais. Korti iliombwa imwachilie Bw Gateri. “Ushahidi uliotolewa kortini ulithibitisha habari za uwongo za madai kulikuwa na njama za kumwangamiza Dkt Ruto zilienezwa katika mtandao wa vugu vugu la Tangatanga linalompigia debe naibu wa rais katika azma yake ya kutaka uongozi wa nchi hii baada ya kustaafu kwa Rais Uhuru Kenyatta Agosti 2022,” alisema Bw Majimbo. Wakili huyo alisema mteja wake alikuwa ameorodheshwa kuwa shahidi dhidi ya Bw Itumbi. Naye wakili Katwa Kigen anayemwakilisha Bw Itumbi alimsihi Bi Mutuku atupilie mbali kesi dhidi ya mwanablogi huyo akisema Kifungu nambari 66 cha Sheria za Kenya anachodaiwa alikaidi katika kusambaza katika mtandao wa Facebook barua hiyo ya madai ya kuuawa kwa Dkt Ruto kiliharamishwa na mahakama kuu. “Mashtaka dhidi ya Bw Itumbi yamewasilishwa chini ya kifungu cha sheria kilichoharamishwa. Hivyo basi kesi dhidi ya Itumbi haiko chini ya sheria na naomba mahakama iifutilie mbali na kumwachilia chini ya kifungu cha sheria nambari 210 za uhalifu,” alisema Bw Kigen. Familia 12,000 Mukuru zapoteza makao serikali ikiunda barabara mpya ZAIDI ya watu 12,000 watakosa makao yao ili kubisha nafasi ya ujenzi wa barabara za lami na nyumba za kudumu zitakazokuwa za gharama ya chini. Barabara hizo za lami zitakuwa za jumla ya urefu wa kilomita 3.2 na kuchukua nafasi ya ekari 4.4 za ardhi kwenye mitaa minne. Aidha, jumla ya mitaa mitano ya mabanda katika wadi ya Nairobi Kusini na wadi ya Landi Mawe, kaunti ndogo ya Starehe imepangiwa kunufaika na maendeleo kupitia miundo msingi. Akizungumza jana, mkuu wa tarafa ya South B, Bw Michael Aswani Were alisema serikali imetoa ilani ya watu kutoa nafasi kwa mradi huo ambao ni moja ya Ajenda Nne Kuu za rais uhuru Kenyatta. Watakaohama makwao na kutafuta nyumba za kuishi kwingineko ni pamoja na wakazi katika mtaa wa mabanda wa Kaiyaba, Hazina, Fuata Nyayo, Mariguini na Commercial. Bw Were alisema hayo wakati alipoongoza mkutano na maafisa wa Mamlaka ya Barabara za Jiji (KURA) na viongozi mbalimbali kutoka tarafa ya South B. Kando na hayo, ofisa huyo wa utawala alitoa wito kwa wakazi kushirikiana na mwanakandarasi aliyepewa kazi ya kujenga barabara sawia na atakayejenga nyumba. “Serikali imetangaza kwamba mradi huu wa rais umechelewa kwa muda wa mwezi mmoja kwa hivyo ni lazima watu wapewe ilani mapema kabla ya kuondoka kutoka kwa nyumba na biashara zao,” Ofisa huyo wa utawala akanena. Hata hivyo, aliongeza kwamba kutakuwa na mkutano mwingine kesho (Jumanne) ili wakazi washirikishwe. Mkutano huo pia utakuwa katika makao makuu ya tarafa hiyo kwenye mtaa wa Hazina. Mhandisi wa serikali Bi Jeniffer Korir alisema mradi huo unajulikana, “Upgrading to Bitumen Standard of Mariguini Housing Project Roads,” yaani kupandisha daraja hali ya barabara hili zifikie kiwango cha kuwekwa lami katika mradi wa Ujenzi wa Nyumba mtaani Mariguini. Bi Korir alikariri kwamba serikali imelenga kubadilisha mtaa huo wa mabanda na kujenga nyumba badala za orofa ambazo ni za bei nafuu kwa minajili ya kuinua maisha ya wenyeji. Afisa mwingine wa serikali kutoka kwa idara husika ya ujenzi wa Nyumba kwa jina Bw Muli alisema serikali ilikuwa awali imepima kutakojengwa barabara na kuchukua takwimu za watu watakaohamishwa. ”Mpango wa Kuinua Viwango vya Mitaa ya Mabanda Jijini ulianza kitambo ambapo idadi ya watakaotoa nafasi ya nyumba zao kupisha ujenzi wa barabara kuwa watu zaidi ya 2,000 watakaowacha nafasi ya jumla ya ekari 4.4 za ardhi kwenye mitaa husika,” Bw Muli asema. Kwa mujibu wa Bw Were, serikali imesema zaidi ya asilimia 30 ya ardhi kaunti ya Nairobi imechgukuliwa na mitaa ya mabanda. “Wakazi katika mitaa hiyo huishi maisha ya unyanyasaji wa matapeli na kila haina ya uhalifu huhusishwa na mitaa ya mabanda kulingana na utafiti wa serikali,” Bw Were akaambia Taifa Leo. Vilevile, ripoti ya serikali, kulingana na Bw Were ni kwamba jiji la Nairobi ni miongoni mwa miji mingine iliyo na mitaa mingi ya mabanda ulimwenguni jambo llinalolishusha hadhi yake kimataifa. Prof Ojienda alisema washtakiwa hao sio watu wenye mapato makubwa ila ni watu walio na mapato wastani.Prof Ojienda alisema Bw Gachagua aliyeshtakiwa wiki iliyopita aliachiliwa kwa dhamana ya Sh12milioni licha ya kushtakiwa kwa ulanguzi wa zaidi ya Sh.7bilioni. Wakili Prof Tom Ojienda aliwatetea Picha/RICHARD MUNGUTI Bi Makungu aliwaachilia washtakiwa kwa dhamana ya pesa tasilimu kati ya Sh500,000 na Sh1.5milioni.Wakati Bw Gachagua alishtakiwa mbele ya hakimu mkuu Lawrence Mugambi , wakili wake Kioko Kilukumi alieleza Taifa Leo kuwa atawasilisha kesi kumshtaki Mkurugenzi wa Idara ya Uchunguzi wa Jinai (DCI) kwa kukaidi maagizo ya mahakama kuu ya kuwashika watu Ijumaa na kuwazuilia rumande wikiendi yote.. “Mahakama kuu ilimwagiza DCI na Mkurugenzi wa Mashtaka ya Umma (DPP) wakome mara moja kuwatia nguvuni washukiwa Ijumaa na kuwafungia ndani wikiendi hadi Jumatatu kabla ya kuwafungulia mashtaka,”alisema Bw Kilukumi. Maafisa kutoka afisi ya DCI walikaidi agizo hii na kumkamata Gachagua saa tisa usiku wa manane.”Mahakama ilijulishwa Gachagua aliingizwa ndani ya gari iliyopelekwa kwa mwendo wa kasi mithili ya ndege ya Concord kuzuiliwa Nairobi. Alikamatwa kutoka nyumbani kwake Mathira kaunti ya Nyeri na maafisa zaidi ya 20 waliozingira makazi yake.“Afisi ya DPP ndiyo inayowakilisha DCI kortini na kamwe haipasi kujitenga na vitendo vya ukiukaji wa sheria, ”Bw Kilukumi alisema. Ombi hilo halikupokewa kwa raha na DPP kupitia kwa kiongozi wa mashtaka Bw Victor Owiti.“Afisi ya DPP haihusiki na kutiwa nguvuni kwa mshukiwa yeyote. Hiyo ni kazi ya polisi,” Bw Owiti alisema. Bw Owiti alisema mshtakiwa amefikishwa kortini katika muda uliowekwa wa masaa 24.Alisema afisi ya Inspekta Jenerali wa Polisi (IG) iko tofauti kabisa na afisi ya DPP. Hata hivyo Bw Owiti alisema hapingi Mshtakiwa akiachiliwa kwa dhamana. “Sipingi mshtakiwa akiachiliwa kwa dhamana ila ninaomba washtakiwa wengine tisa ambao hawakufika kortini waagizwe wafike kujibu mashtaka mnamo Agosti 3,2021,” Bw Owiti alirai.Bw Gachagua aliyetiwa nguvuni Ijumaa usiku wa manane na maafisa zaidi ya 20 wa uchunguzi wa jinai (DCI) alifunguliwa mashtaka sita ya ulanguzi wa pesa na kujitajirisha na pesa za umma akijua zimepatikana kwa njia ya ulaghai. Bw Gachagua anayewakilisha kampuni ya Rapid Medical Supplies Limited alishtakiwa peke yake kati ya kumi hao.Alikabiliwa na mashtaka ya kujipatia kwa njia zisizo hali mabilioni kutoka kaunti za Nyeri, Bungoma na Kwale kati ya 2013 na 2020. Mwanasiasa huyo alikanusha mashtaka sita.Kati ya 2013 na 2020 jijini Nairobi, Bw Gachagua alishtakiwa na ulanguzi wa zaidi ya Sh7.3bilioni kwa kuziweka katika akaunti zake tatu akijua zimepatikana kwa njia ya ufisadi. Akaunti hizo ziko katika Benki ya Rafiki Micro Finance iliyoko jijini Nairobi.Bw Gachagua alikabiliwa na shtaka la ulanguzi wa Sh104,821,205 kutoka kaunti ya Bungoma kati ya Januari na Septemba 2019.Hakimu alielezwa kuwa Bw Gachagua alilangua zaidi ya Sh7.5milioni kutoka kaunti ya Kwale akiwa na ufahamu pesa hizo zilipatikana kwa njia ya ufisadi. Kati ya Mei 2015 na Desemba 2016, Bw Gachagua na washtakiwa wengine tisa walishtakiwa kula njama za kuipora kaunti ya Nyeri Sh27,493,860.Pia alishtakiwa kupokea Sh6milioni kwa njia ya ulaghai akidai zilikuwa za kuuzia hospitali ya kaunti ya Nyeri mashine ya kutibu maradhi ya figo. Akimwachilia Bw Gachagua kwa dhamana hakimu alimwamuru asiwavuruge mashahidi.Pia alimwagiza aweke pasipoti yake kortini kama mojawapo ya masharti ya kuachiliwa kwa dhamana.Bw Mugambi alimwachilia Bw Gachagua kwa dhamana ya Sh25milioni na mdhamini mmoja wa kiasi sawa na hicho. “Ikiwa utashindwa kulipa dhamana kufikia saa kumi na moja alasiri utapelekwa katika gereza la Viwandani kuzuiliwa humo hadi utakapolipa dhamana,” Bw Mugambi alimweleza mshtakiwa.Mshtakiwa alilipa dhamana hiyo ya Sh12milioni na kuondoka katika seli za mahakama saa kumi na moja na dakika 20. Bunyinge alikabiliwa na shtaka la kutumia kinyume cha sheria kujisajili katika kampuni ya Safaricom kuwa akipokea pesa katika mtandao wa Mpesa.Alipoulizwa na hakimu iwapo alifanya hivyo mshtakiwa alisema ,”niliokota vitambulisho vitatu kisha nikatumia kile cha Juda.” Alieleza mahakama kwamba alikuwa ameajiriwa na Juda kulisha mifugo katika kaunti ya Nakuru.“Nilipoajiriwa nilikuwa na umri mdogo. Singelipewa kitambulisho. Nilichukua kitambulisho cha Juda kukitumia kujisajili katika mtandao wa Mpesa. Mshtakiwa alikana alijaribu kujiandikisha katika mtandao wa Mpesa katika mji wa Kehancha kaunti ya Migori siku isiyojulikana.Hata hivyo alikamatwa akiwa jijini Nairobi akiwa na kitambulisho kisicho chake. Mahakama ilifahamishwa wawili hao walijifanya wao ni wataalam katika masuala ya maabara za kupima magonjwa waliosajiliwa na kupewa vyeti na bodi ya KMLTTB (kenya medical laboratory technology and technicians board). Wawili hao walimkabidi Bw Opisa vyeti hivyo feki mnamo Machi 9 2020 katika Hospitali Kuu ya Kenyatta (KNH).Washtakiwa walikanusha mashtaka na kuomba waachiliwe kwa dhamana.Kila mmoja aliachiliwa kwa dhamana ya Sh500,000 hadi kesi itakaposikizwa na kuamuliwa. Wakulima wa viazi vitamu walalamikia bei duni WAKULIMA wa viazi vitamu kutoka Kaunti ya Elgeyo Marakwet wamelalamikia bei ya chini ya zao hilo huku wakiwakashifu mabroka kwa kuchangia kushuka kwa bei hizo na kuwatumbukiza kwenye umaskini. Ikizingatiwa huu ni msimu wa mavuno, wakulima hao wanadai kuwa mawakala wamekuwa wakikita kambi katika mashamba yao ili kuwashawishi wauze viazi vyao na pia kuwaamulia bei. Mkulima Hillary Kimutai kutoka Kapyego alisema kuwa wamekuwa wakitegemea kilimo cha viazi vitamu kupata hela japo bei ya kila gunia ya kilo 50 imepungua kutoka Sh2,000 hadi Sh500 kwa muda wa mwezi moja uliopita. “Tumekuwa tukipata hasara kubwa kwa sababu mabroka wananunua viazi vyetu kwa bei ya chini kisha kuviuza sokoni kwa bei ya juu. Kama wakulima tumeshawishika kuingia kwenye mtego wao kwa sababu serikali ya kaunti haina utaratibu maalum wa kuvinunua,” akasema Bw Kimutai. Pia, Bw Kimutai alisema kuwa mji wa Eldoret ambao ni soko lao kubwa ni mbali kutoka mashamba yao huku wakulima wengi wakikosa mbinu na jinsi ya kumudu gharama ya kusafirisha viazi hivyo sokoni. Aidha, kafyu iliyowekwa katika kaunti za Magharibi na Nyanza ambazo ni soko la kuuzia viazi hivyo, iliathiri mauzo hayo japo wanatarajia sasa hali iimarike baada ya kuondolewa wiki jana. Hata hivyo, Waziri wa Biashara wa kaunti hiyo Anne Kibosia aliwashauri wakulima wawakatae mabroka hao na badala yake waunde vyama vya ushirika ndipo kaunti iwe katika nafasi nzuri ya kuwasaidia kupata soko la mazao yao. Pia aliwataka wakulima wazamie kilimo cha ufugaji na kile cha mimea mingine badala ya viazi pekee ambako mabroka wamekuwa wakiwafilisi na kujitajirisha. Bw Mbaka ni mfanyakazi katika benki ya Family Bank Limited (FBL).Shtaka la pili lilisema mnamo Machi 15 mwaka huu katika benki ya Cooperative alipokea kitita cha Sh100, 050 kutoka kwa Bw Mchawia akidai angelimuuzia boda boda. Shtaka la tatu lilikuwa mnamo Januari 10 2021 katika benki ya Cooperative alipokea Sh40,000 kutoka kwa Bw Omondi akidai atamuuzia piki piki.Kiongozi wa mashtaka Bw Abel Omariba alimweleza hakimu mwandamizi Bw David Ndungi kuwa kesi hiyo itaunganishwa na nyingine itakayoanza kusikizwa Agosti 17,2021. Katika kesi hiyo mahakama ilielezwa mshtakiwa yuko nje kwa dhamana ya Sh300,000 na mdhamini mmoja.Mshtakiwa aliomba aachiliwe kwa kiwango cha chini huku akijitetea,”mheshimiwa nilimaliza shule hivi majuzi na kamwe sina fedha za kulipia dhamana kiwango cha juu.” Bw Ndungi alimweleza ataachiliwa tu kwa masharti sawa na mshukiwa aliyeshtakiwa awali.Kesi itatajwa baada ya wiki mbili kutengewa siku ya kusikizwa. Baa hizo 39 kati ya nyingine 4,000 zimekuwa zikiendelea na biashara ya kuuza vileo baada ya muda uliowekwa wa saa moja usiku. “Kuna mabaa ambayo yatafungwa kwa kukosa kuzingatia masharti ya kuzuia kuenea kwa virusi vya corona. Iwapo wataendelea na tabia hii basi hatutakuwa na budi ila kuhakikisha sheria inafuatwa,” akasema Bw Mohammed akiwa mjini Wote. Baa 14 kati ya idadi hiyo zinapatikana Makueni, huku saba zikipatikana Nzaui na Mukaa kila moja, Mbooni Magharibi (4), Kibwezi (3), Makindu (2) huku Kathonzweni na Mbooni pakiwa na moja moja. Wakati huo huo, Bw Mohammed alisema maambukizi ya virusi vya corona yanaendelea kupanda katika kaunti hiyo na akatoa wito kwa raia wajihadhari na kuzingatia masharti yaliyowekwa na serikali. Mali hiyo inajumuisha kiwanda cha sukari, kiwanda cha kutengenezea ethanoli, kiwanda cha kutengenezea maji ya kunywa, makazi ya watu, hoteli, klabu, uwanja wa kuchezea gofu kati ya nyingine.“Tutakodisha mali hiyo kwa ada itakayokubalika na kila upande,” ikasema taarifa hiyo. Bw Rao alisema mali hiyo ilikuwa ikitumika kuchukulia mikopo kutoka kwa mashirika mbalimbali. Alieleza mchakato wa kukodisha mali hiyo utamalizika baada ya taratibu zifaazo kukamilika. Kampuni hiyo iliwekwa kwenye mnada mnamo Septemba 20, 2019 katika juhudi za kufufua shughuli za usagaji miwa.Ili maombi ya mwekezaji yaweze kukubaliwa, lazima ayaambatanishe na Sh25,000. Vilevile, lazima aonyeshe jinsi atakavyoboresha usimamizi wa kituo hicho na kuimarisha hali ya maisha ya wenyeji kwa kuwapa nafasi za ajira. “Wawekezaji watakaokodishiwa mali hiyo watapewa nafasi ya kuangalia hali yake. Watakuwa huru kuuliza maswali na kupata ufafanuzi kuihusu,” likaeleza. Mchakato wa kufufua kampuni hiyo ulisimamishwa mnamo Juni baada ya wakulima, wafanyakazi na viongozi wa kisiasa kutoka eneo la Magharibi kumlaumu meneja aliyeteuliwa na KCB kwa kutowashirikisha wananchi. Walidai alipanga njama kutoa kandarasi kwa Kampuni ya Devki Group, ambayo hutengeneza chuma na simiti. Karugu alikuwa amemwitisha Nduta ada ya nyumba.Mshtakiwa alilalamika hana pesa za kulipia nyumba kwa vile hakuwa kazini.Mshtakiwa alidaiwa alikuwa amemtupia mlalamishi Sh1,000 kisha akaziokota baada ya kumsukuma.Baada ya vurugu ya muda kidogo, mshtakiwa na mlalamishi waliachana na kila mmoja kwenda zake Rodgers Omondi Ochomo aliyekabiliwa na mashtaka mawili ya kusababisha kifo kwa kuendesha gari bila makini na kumjeruhi mwanafunzi alihukumiwa na hakimu mkazi Bw Philip Mutua.Kwa makosa hayo mawili mshtakiwa alitozwa faini ya Sh50,000 kwa kusababisha kifo cha mwanafunzi kwa kuendesha gari bila makini. Ochomo alilipa faini hiyo mara moja na kutoka akiwa huru. Pia alirudishiwa Sh30,000 baada ya kulipa faini hiyo.Lakini maafisa waliochunguza kesi hiyo walilalamika na kuambia Taifa Leo “adhabu aliyopata Ochomo hailingani na makosa aliyotenda ya kusababisha kifo na majeraha. DPP anapasa kukata rufaa.” Akijitetea baada ya kupatikana na hatia ya kusababisha kifo kwa uendeshaji mbaya wa gari,Ochomo alisema “ameteseka baada ya kupoteza kazi kufuatia ajali hiyo.Aliomba msamaha na kuahidi kuwa makini siku za usoni.”Mbali na kumuua mwanafunzi huyo Ochomo alimjeruhi mwingine. Siku hiyo alisababisha kifo hicho magari mengine yalikuwa yamesimama wanafunzi wavuke lakini mshtakiwa akafululiza gari aliyokuwa akiendesha na kusababisha maafa hayo.Alikuwa amesimamishwa pia na dereva wa shirika la kulinda wanyama mwituni (KWS) “Waislamu ndio wameathirika zaidi kutokana na vitendo vya watu kupotea katika njia ya kutatanisha, shughuli ambayo inadhaminiwa na maafisa wa usalama wa serikali. Inashangaza kuwa mauaji yanaendelea kukithiri na baadhi ya washukiwa wanapotea tu bila hata mkondo wa kisheria kufuatwa kuhusiana na madai dhidi yao,” akasema Ole Naado wakati wa kikao na wanahabari mtaani Hurlingham, Nairobi. Bw Naado alisema kuwa serikali inadhihirisha mfano mbaya hasa kwa vijana wa Kiislamu na uongozi wa dini hiyo kwa kupuuzilia mbali sheria na kuendesha maangamizi dhidi ya raia bila kujali. Polisi wamekuwa wakilaumiwa kwa kuhusika na mauaji mengi ambayo yamekuwa yakiripotiwa hapa nchini. Maafisa sita wa usalama wanakabiliwa na kesi kortini kutokana na mauaji ya ndugu wawili kule Kianjokoma, Kaunti ya Embu mapema mwezi huu. Aidha, kumekuwa na visa vya watu kupotea kisha miili yao kupatikana maeneo tofauti hasa Ukanda wa Pwani huku mashirika ya kutetea haki za kibinadamu yakidai polisi wanahusika. “Kuendelea kudorora kwa usalama kunatia wasiwasi hasa miongoni mwa Wakenya wakati huu kampeni za kuelekea 2022 zimeanza kuchacha,” akaongeza. Aidha, Sheikh Abdi alisifu idara ya mahakama kwa kutupilia mbali mswada wa marekebisho ya katiba kupitia Mpango wa Maridhiano (BBI), akisema hilo linaashiria uhuru wa idara hiyo. “Tunawashukuru majaji wa mahakama kuu na ile ya rufaa. Majaji hao waliwapa Wakenya matumaini wakati ambapo tulikuwa tunakata tamaa hasa katika uhuru wa idara zetu za kikatiba,” akasema Sheikh Abdi. Viongozi hao walitoa wito kwa maridhiano kati ya Rais Uhuru Kenyatta na Naibu wake na wakataka viongozi wajikite katika kukamilisha miradi waliyoahidi wananchi mnamo 2017 kabla ya kura ya 2022. Ole Lenku aenda Uarabuni kuokoa msichana anayeteswa GAVANA wa Kajiado Joseph Ole Lenku alilazimika kusafiri hadi milki ya Kiarabu (UAE) ili kumwokoa msichana Maasai ambaye alikuwa akinyanyashwa na mwajiri wake na hata stakabadhi zake kutwaliwa katika taifa hilo linalopatikana Mashariki ya Kati. Bw Lenku alimwokoa Bi Lillian Rimanto, 23, ambaye alikuwa amekwama Abu Dhabi kwa muda wa miezi minane iliyopita baada ya kuhepa kutoka kwa mwaajiri wake katili mjini Alshamka. Bi Rimanto alielekea Abu Dhabi mwaka uliopita na akafanya kazi kwa miezi miwili pekee kama mfanyakazi wa nyumbani ila mambo yakaharibika baada ya kunyanyaswa na familia iliyompa ajira. Alitumia kadi ya simu nyingine kuwasiliana na Wakenya wengine ambao walimpa makao kwa miezi minane baada ya juhudi zake za kurejeshewa stakabadhi zake za usafiri kugonga mwamba. Isitoshe, Bw Lenku alimnunulia binti huyo tiketi ya ndege kwa kuwa familia yake haikuwa na uwezo wa kupata pesa za kugharimia usafiri wake hadi nyumbani. “Nilipokuwa mgonjwa na singeweza kufanya kazi, mwaajiri wangu pamoja na familia yake walikuwa wakipika na walihakikisha kuwa chakula chote kinaisha ndipo niwe na njaa hadi nife. Nilinusurika tu kutokana na neema ya mwenyezi mungu,” akasema Bi Rimanto baada ya kuwasili nchini. Korti yaruhusu kaunti izike miili iliyotelekezwa kwa zaidi ya miezi 8 SERIKALI ya Kaunti ya Baringo imepata amri ya korti ili kuzika miili ambayo haina wenyewe na imekuwa katika Hospitali ya Rufaa ya Kaunti ya Baringo mjini Kabarnet kwa miezi kadhaa. Kulingana na supritendanti wa hospitali hiyo Dkt Charles Maswai, zaidi ya miili minane kutoka hospitali ya kaunti ndogo ya Tiaty imekaa katika hifadhi hiyo na kusababisha nafasi ikosekana kusitiri miili mingine. Dkt Maswai alisema kuwa mochari hiyo ina uwezo wa kuhifadhi miili 48 pekee na kwa kuwa imekuwa mingi, ile ambayo haijachukuliwa na wenyewe hawapo sasa itazikwa. “Hifadhi ya maiti ya hospitali hii ilikuwa imejaa ndio maana tukalazimika kuelekea kortini na kupata amri ya kuondoa miili hiyo kisha kuizika. Zaidi ya miili minane katika hospitali ya Tiaty imekaa kwa miezi minane bila kuchukuliwa,” akasema Dkt Mawai. Hata hivyo, mila na desturi ya jamii ya Pokot inayolazimu miili izikwe siku ambayo mtu amefariki imelaumiwa kwa kuendelea kurundikana kwa miili ndani ya hospitali kadhaa za kaunti hiyo. Wapokot inasisitiza kuwa mtu lazima asizikwe siku aliyofariki na mahali alikoaga ndiposa wengi wao wanaamua kuiacha miili ya wapendwa wao inayopelekwa kwenye hifadhi ya maiti. “Pia wanaokaribia au hata kumgusa mtu aliyefariki huchukuliwa kama aliyetiwa najisi. Kwa hivyo, tamaduni inalazimu atengwe kwa siku kadhaa na sherehe hufanyika ya kumtakasa,” akasema Bw Akeno. WANTO WARUI: Mpango wa kulipa walimu wapya mapema ni wazo la busara HATIMAYE Chama Cha Huduma kwa Walimu nchini (TSC) kimepanga kuanzisha utaratibu mpya wa kuwalipa walimu wapya wanaojiunga na TSC. Haya yamesemwa na Katibu wa TSC, Bi Nancy Macharia. Kwa miaka mingi, walimu wamekuwa wakipitia dhiki na mateso mengi punde tu baada ya kuajiriwa kwani hawapokei mishahara yao mara moja. Mishahara ya miezi ya mwanzo ya mwalimu mpya ambaye anaajiriwa na TSC imekuwa ikicheleweshwa kwa muda wa miezi mitatu hadi sita huku walimu hao ambao hawana pesa za kujisimamia wakipitia dhiki na mateso mengi katika kipindi hicho. Wengi wao iliwabidi kukopa huku na kule ili waweze kukimu mahitaji ya kila siku na kujinunulia mavazi ambayo yawiana na kanuni za mvao wa walimu.Hatua hii imekuwa mwiba kwa walimu wengi na hata baada ya kupewa mishahara yao kwa pamoja, haiwasaidii kwani huwa na madeni chungu nzima. Akielezea sababu zilizosababisha mishahara hiyo kuchelewa kwa muda huo mrefu, Bi Macharia alisema kuwa mipango ya matayarisho ya faili za walimu hao ilichukua muda mrefu kupitia utendakazi wa awali. Kwa sasa, kuwepo kwa teknolojia kutawezesha mambo kufanywa kidijitali na kwa haraka. Bi Macharia alielezea kuwa walimu wapya sasa watakuwa wakiripoti kwa njia ya mtandao, jambo ambalo litawezesha TSC kupanga na kuwalipa mishahara yao wa mwezi wa kwanza bila kuchelewa. Aidha, Katibu huyo wa TSC amesema kuwa masuala mengine kama ya uhamisho wa walimu na mabadiliko ya kazi yatakuwa yakifanywa kupitia mtandaoni ili kuepuka kuchukua muda mrefu sana kabla hayajatekelezwa. Hivi ni kusema kuwa mwelekeo ambao TSC inachukua utaendelea kuboresha elimu ikizingatiwa kuwa walimu wengi wamekuwa wakifanya kazi katika mazingira magumu sana ikiwemo ukosefu wa mishahara kwa wakati ufaao, kulipwa mishahara duni, kuishi katika mazingira yasiyofaa, ukosefu wa usalama katika baadhi ya maeneo miongoni mwa mambo mengine.Utoaji wa elimu bora unategemea sana mwalimu na mazingira ya kazi. Hali mbaya za utoaji wa elimu nchini zimekuwa zikichangia sana matokeo mabaya kwa wanafunzi huku walimu wengi wakiishi katika nyumba duni na hata kushindwa kuwajibikia familia zao ipasavyo. Ikiwa TSC pamoja na Wizara ya Elimu zitashirikiana kufikiria zaidi kuhusu matatizo yanayowatinga walimu kote nchini, kisha idara hizi zitafute njia bora za kutatua matatizo hayo, basi bila shaka kiwango cha elimu nchini kitapanda. Mpango huu ambao umechukuliwa na TSC wa kuwalipa walimu wapya punde tu baada ya mwezi wa kwanza unafaa kuwa tu mojawapo ya hatua za kuboresha huduma kwa walimu wote kote nchini. Kutoka kwa Bw Mwau alidai apewe Sh280,000 ashawishi kamati ya kaunti ya Nairobi kuhusu mipango isipitishe hoja ya kubomoa soko la Saika miaka saba iliyopita. Pia alipatikana na hatia ya kupokea kiinua mgongo cha Sh140,000 kutoka kwa Bw Kilonzo kusudi soko la Saika isibomolewe.Akipitisha hukumu hakimu alisema mshtakiwa alipokea pesa hizo zilizokuwa zimewekwa alama na maafisa wa tume ya kupambana na ufisadi nchini EACC. Mahakama ilisema MCA huyo aliyepoteza kiti hicho kutokana na kesi hiyo alikabidhiwa pesa hizo mbele ya maafisa wa uchunguzi wa EACC kisha akatiwa nguvuni na kufikishwa kortini.Akijitetea mshtakiwa alisema anawatunza watoto wawili wa dada yake pamoja na wake wawili eneo la Kinagop anakokuza viazi. Mahakama ilisema ufisadi umeharibia sifa mashirika , taasisi za serikali na jamii kwa ujumla.Alitozwa faini ya Sh300,000 kwa kudai hongo ya Sh280,000 ama kifungo cha mwaka mmoja jela.Kwa kosa la kutia kibindoni Sh140,000 mshtakiwa alikamuliwa faini ya Sh200,000 ama kifungo cha mwaka mmoja. Vifungo vitatumika moja baada ya kingine.Mshtakiwa alikuwa ameililia mahakama itilie maanani amekuwa akihudhuria vikao vyote vya kesi kwa miaka saba bila kuchelewa.Alipewa siku 14 kukata rufaa. Raia wawili wa Tanzania washtakiwa kumtumia kiwete kujitajirisha Watanzania hao Kuyi Paulo na Sita Yohana walifikishwa katika mahakama ya Milimani Nairobi na kukanusha shtaka la ulanguzi wa binadamu.Walishtakaiwa pia kwa kujinufaisha na fedha zilizoombwa na mlalamishi.Paulo na Yohana walikana shtaka la kukandamiza haki zake za mlalamishi huyo mwenye umri wa miaka 14. Mbali na kumfuja kiuchumi kiwete huyo, Paulo na Yohana walikabiliwa na shtaka la kumnyima fursa ya kujiunga na shule kusoma.Mahakama ya Milimani ilifahamishwa washtakiwa walikuwa wanamtumia mlalamishi huyo aliyetambuliwa kwa jina la ET kujinufaisha kiuchumi. Mayanja alikana mashtaka matatu ya kujitambulisha kuwa afisa wa EACC kwa Bw Lusaka na Bw Haron Keitany.Mshtakiwa alikana mnamo Machi 15, 2014 alijitambua kwa Bw Lusaka kuwa afisa wa uchunguzi wa EACC.Mnamo Machi 15 2014 katika hoteli ya Sarova Panafrik alijitambua kuwa afisa wa EACC kwa Keitany. Alikabiliwa na shtaka la tatu la kudai Sh100,000 la sivyo amfungulie shtaka la ufisadi.Upande wa mashtaka ulipinga mshtakiwa akiachiliwa kwa dhamana ukisema haujakamilisha uchunguzi na wahitaji siku saba kuwasilisha affidavit ikisimulia sababu za mshtakiwa kutoachiliwa kwa dhamana. Muhudumu katika kampuni ya uchukuzi ashtakiwa kumbaka mwanafunzi wa chuo kikuu MFANYAKAZI katika kampuni moja ya uchukuzi ameshtakiwa kwa kunajisi mwanafunzi wa chuo kikuu. Ibrahim Malukani Hamisi mwenye umri wa miaka 34 alifikishwa mbele ya hakimu mkuu Francis Andayi.Alikabiliwa na mashtaka matatu ya kunajisi, dhuluma za kimapenzi na kumpiga na kumjeruhi mlalamishi.Mlalamishi mwenye umri wa miaka 25 ni mwanafunzi katika chuo kikuu cha Nazarene. Alikumbana na masaibu haya alipolewa chakari wakati wa sherehe za kufurahia kufuzu kwa rafikiye.Bw Hamisi aliyeajiriwa na kampuni ya Classic Coach yenye afisi zake kwenye barabara ya Duruma aliyakanusha mashtaka yote matatu. Kiongozi wa mashtaka Bi Angela Fuchaka alieleza Mahakama atawasilisha ushahidi jinsi mshtakiwa alivyomnajisi mlalamishi aliyekuwa amemimina mtindi wakati wa sherehe hizo za kuchangamkia kufuzu kwa rafikiye.Karamu ya kukata na shoka ilikuwa imeandaliwa katika hoteli moja iliyoko barabara kuu ya Thika. Bi Fuchaka alieleza baada ya mankuli ya mchana , kipindi cha kusakata densi na kumimina tindi kiliwadia.Mlalamishi ambaye hana uzoefu wa kujistarehesha kwa pombe aliwezwa na marafikize wakamwacha nyuma ndipo mshtakiwa alijitolea kumbeba kwa gari lake hadi barabara ya Outering. Lakini mlalamishi aliyekuwa amelewa sana aliona gari likiwa kwenye eneo la msikiti wa Koja.Alipojaribu kutoka mshtakiwa alimshika na kumchapa kisha akafululiza hadi kwenye hoteli alipomwigiza mlalamishi na kumdhulumu kimapenzi. Ashtakiwa kutisha kuua mwanamke kwa kukataa uchumba MWANAUME mwenye umri wa miaka 50 amejipata pambaya baada ya kutisha kumkata kichwa mwanamke anayehudumu kanisani kama Keshia aliyekataa kuwa “mpenzi wake.” Joel Mecha aliyeshtakiwa mbele ya hakimu Charles Mwaniki kwa kutisha kumtoa uhai muhudumu huyo wa kanisani baada ya kumtumia kwa njia ya Mpesa Sh1,000.Mecha alikuwa amemlipia mlalamishi ada ya nyumba Sh10,000 kisha “akamwongezea bakshishi ya Sh1,000.” MARY WANGARI: Kenya yahitaji mbinu za kisasa kuboresha miundomsingi MNAMO Alhamisi maelfu ya abiria na waendeshaji magari kwenye Mombasa Road walilazimika kukesha barabarani kutokana na msongamano mbaya wa trafiki. Hii ni baada ya wanakandarasi husika kufunga kijisehemu cha barabara hiyo inayojengwa ya Nairobi Expressway kwenye eneo la Mlolongo, huku wakiwaacha maelfu ya abiria na waendeshaji magari kung’ang’ania mkondo mmoja. Hatua hiyo ni kinaya kikuu wakati huu ambapo Kenya inajitahidi kuafikia viwango vya kimataifa kuhusu miundomsingi ya kisasa. Katika kipindi cha miezi michache iliyopita, usafiri katika barabara ya Mombasa Road, umekuwa jinamizi kuu linalowakosesha usingizi wananchi wanaotumia mkondo huo na nyakati nyingine kuwalazimu kukesha barabarani. Kwa baadhi ya waliopangisha makazi maeneo hayo, suluhisho limekuwa kuhamia sehemu nyinginezo.Hata hivyo, Wakenya wanaoishi kwenye makao ya kudumu waliyojenga wamejipata katika njiapanda huku wakilazimika tu kuvumilia masaibu yao na kutumai kwamba ujenzi wa barabara hiyo utakamilika haraka iwezekanavyo. Nairobi Expressway yenye urefu wa kilomita 34 kutoka Mlolongo hadi Westlands, inatazamiwa kuboresha pakubwa mtandao wa usafiri nchini Kenya pindi itakapokamilika. Barabara hiyo ambayo ujenzi wake umekadiriwa kugharimu Sh64b ilioni na inayotazamiwa kukamilika katika muda wa miezi michache ijayo, inasubiriwa kwa hamu ikizingatiwa kuwa itarahisisha mno usafiri. Kadri ujenzi huo unavyoendelea, inatamausha mno kuona jinsi Wakenya wanavyozidi kuumia huku wakitumia saa nyingi wakisafiri, muda ambao ungetumiwa katika shughuli za kiuchumi. Uchovu na masaibu yamekuwa kawaida kwa raia hao wanaolazimika kurauka alfajiri kuenda sehemu zao za kazi au kwenye biashara zao mbalimbali jijini ili kutafuta riziki. Waziri wa Usafiri James Macharia amekuwa akitoa wito kwa Wakenya kuwa na subira huku akiahidi kuhakikisha ujenzi wa barabara hiyo unakamilishwa haraka iwezekanavyo. Kabla ya kujenga majengo au barabara, ni sharti mamlaka na wanakandarasi husika wahakikishe kwamba maslahi ya wakazi, abiria na waendeshaji magari watakaoathiriwa na shughuli hiyo yanatiliwa maanani. Ni bayana kuwa serikali na wanakandarasi husika wamewafeli Wakenya kwa kukosa ubunifu kuhusu mikakati ya ujenzi wa Nairobi Expressway.Kama taifa, ni sharti tutumie mbinu za kisasa kuafikia viwango vya kisasa kimiundomsingi. Wataka fidia iwepo viumbebahari wakiwajeruhi WATU waliojeruhiwa na wanyama hatari wa baharini katika Kaunti ya Lamu, wamelalama kutelekezwa na serikali hasa kwa masuala ya fidia. Waathiriwa hao ambao wengi ni wavuvi, wamesema kuwa licha ya kuvamiwa na wanyama kama vile papa, yeda na nyoka wa baharini, ambapo baadhi yao wamefariki wengine wakipoteza viungo vya mwili na kuachwa na makovu ya milele, Shirika la Huduma za Wanyama Pori (KWS), eneo hilo, halijawasaidia. Wavuvi hao badala yake wamekashifu KWS kwa kuangazia sana migogoro ya binadamu na wanyama pori pekee. Mwenyekiti wa Kikundi cha Usimamizi wa Wavuvi (BMU), Kaunti ya Lamu, Bw Mohamed Somo, alisema kuwa familia za wanachama wake walioangamizwa na viumbe wa baharini , zinaishi kifukara kwa kukosa fidia. “Kuna kamati ya Kaunti ambayo hushughulikia masuala ya fidia. Tunashangaa kwamba kamati hiyo inaangazia tu masuala ya fidia kwa wanaoumizwa na wanyama pori ilhali sisi tunaong’atwa na viumbe hatari baharini tumetelekezwa,” akasema Bw Somo. Bw Shee Kombo, 50, ambaye ni mkazi wa kisiwa cha Kiwayu, Lamu Mashariki ni mmoja wa wavuvi ambaye kwa sasa amesalia nyumbani akiuguza jeraha la mguu baada ya kuumwa na yeda. Bw Kombo anasema si mara ya kwanza kwake kuumwa na mnyama huyo hatari wa baharini lakini hakuna hatua yoyote imechukuliwa na KWS kumfidia au kumsaidia kwa matibabu hospitalini. Alisema amewahi kupiga ripoti mara kadhaa kwa KWS kuhusiana na kesi yake lakini hadi sasa amepuuzwa. “Juni 17, mwaka jana, niliumwa na yeda wakati nikivua samaki baharini eneo hilo la Kiwayu. Nilikaa nyumbani miezi sita nikiuguza jeraha. Mwaka huu Juni 4 nikaumwa tena na yeda na hadi sasa nimekaa nyumbani nikifuatilia matibabu hospitalini. Mguu wangu umelemaa na licha ya kupiga ripoti kwa KWS, sijapata usaidizi wowote,” akasema Bw Kombo. Bw Mohamed Bakari, ambaye pia ni mwathiriwa, anaeleza kuwa hajapokea usaidizi wowote tangu alipong’atwa na mkunga akivua samaki baharini. Mwenyekiti wa kundi la wavuvi (BMU) eneo la Kiwayu, Bw Adam Lali alisema miaka mingi pia imepita tangu baadhi ya wanachama wake walipoumwa na mkunga, yeda na papa na hadi sasa kesi zao hazijashughulikiwa. Hata hivyo, mwenyekiti wa kamati ya fidia kwa waathiriwa wa wanyama pori na viumbe wa baharini, Kaunti ya Lamu, Bw Ali Shebwana, alipuuzilia mbali madai kwamba wanaoumizwa na wanyama wa baharini eneo hilo, wamekuwa wakitelekezwa. Bw Shebwana alisema mwezi Juni mwaka huu, serikali ilitoa takriban Sh8 milioni ili kuwafidia waathiriwa wa wanyama pori, ambapo visa vitatu kati yake vilikuwa vya wale walioumizwa na wanyama wa baharini. Alisema serikali inatumia mabilioni ya pesa kuhakikisha kuna chanjo ya kutosha kwa wananchi wote. “Chanjo ni haki ya kila mmoja. Kila kituo cha afya lazima kitoe chanjo bure bila malipo kwa kila mmoja,” akasisitiza Bw Kagwe. Waziri huyo alisema kuwekuwa na ripoti za madaktari wanaotembea mtaani bila mavazi rasmi na kuwachanja raia.Alisema madaktari kama hao pia wanajiweka katika hatari ya kupoteza kazi yao. “Madaktari au maafisa wa afya wanaotembea mtaani wakitoa chanjo bila mavazi rasmi au beji za hudumu watachukuliwa kama matapeli. Tumepata ripoti kuwa kuna watu wanaovalia suruali aina ya jeans wakitoa chanjo kwa raia. Watu kama hao hawafai kutoa chanjo,” akaongeza Bw Kagwe. Kutokana na hayo, Bw Kagwe alielekeza Chama cha Madaktari na Baraza la Madaktari wa Meno kuviondoa kwenye orodha vituo vyote vya afya vinavyotoza pesa kwa chanjo za corona. Alisema kila kituo cha afya lazima kitoe ripoti kila wiki kuhusu matumizi ya dozi zote za chanjo ya corona huku akionya kuwa kituo chochote kitakachoshindwa kufanya hivyo kitaondolewa orodhani. “Kuna vituo maalum vilivyoidhinishwa na Wizara ya Afya ili kutoa chanjo. Vituo hivyo vina maafisa wa afya waliopata mafunzo maalum ya namna ya kutoa chanjo. Kama mwananchi, hakikisha kuwa unapata chanjo katika vituo hivyo,” akasema Bw Kagwe. Hata hivyo, aliwahimiza wananchi wawe waangalifu na kuhakikisha kuwa wamepata chanjo. Kulingana na ripoti ya wizara ya Afya, nchi imetumia dozi zaidi ya 2.8 milioni kuwachanja raia. Maafisa wakuu wa Uasu mnamo Jumapili jioni waliandaa mkutano na Katibu katika Wizara ya Elimu anayesimamia Elimu ya Juu na Utafiti, Simon Nabukwesi.Lengo la mkutano huo lilikuwa kutathmini hatua zilizochukuliwa na Wizara ya Leba kuanza utekelezaji wa mkataba wa nyongeza ya mshahara (CBA) ambao uliafikiwa hapo awali. Kutotekelezwa kwa makubaliano hayo na usimamizi wa vyuo vikuu 35 ndiko kulikochochea Uasu kutoa notisi ya mgomo mnamo Agosti 23, ikidai wanachama wake wanaumia kimapato. Waislamu walaani MUHURI kuajiri ‘mtetezi wa mashoga’ JAMII ya Waislamu nchini imeomba Baraza Kuu la Waislamu la Kenya (SUPKEM) liingilie kati kuhusu uamuzi wa shirika la Muslims for Human Rights (MUHURI) kuajiri Mkurugenzi Mkuu anayedaiwa kuwa mtetezi wa wapenzi wa jinsia moja. Katika barua iliyoandikwa kwa Mwenyekiti wa MUHURI, Bw Khelef Khalifa, waumini wa dini ya Kiislamu walisema wamekerwa sana na hatua ya MUHURI. “Sisi kama Waislamu wa Kaunti ya Mombasa na Kenya kwa jumla, tumehuzunishwa sana na hatua ya hivi majuzi ya kumwajiri mkurugenzi mkuu mpya katika MUHURI. Tunakashifu vikali uamuzi uliochukuliwa na bodi ya shirika hilo kumwajiri mtu anayeenda kinyume na maadili ya dini yetu,” barua hiyo ikasema. Walalamishi walisema hawatakaa kimya na kukubali shirika linalotumia jina la Uislamu kuendeshwa kwa misingi ya itikadi ambazo zinaenda kinyume na mahitaji ya kidini. “Hatua iliyochukuliwa inayonyesha wazi kwenda kinyume na mafunzo ya Kiislamu. Tunataka bodi iitishe kujiuzulu kwa mkurugenzi mkuu mpya mara moja,” barua hiyo ikazidi kusema. Kufuatia hali hiyo, wanamtaka Bw Khalifa abadilishe jina la MUHURI ili likome kuhusishwa na Uislamu.Bila hilo, wametishia kuitisha maandamano ili kukemea wazi mienendo ya shirika hilo la kutetea haki za binadamu. Mapema mwezi huu, MUHURI ilitangaza kumwajiri Bi Marie Ramtu kuwa mkurugenzi mkuu mpya. Bi Ramtu aliwahi kufanya kazi katika shirika la kutetea haki za binadamu la Network of African National Human Rights Institution (NANHRI) Aliwahi pia kuhudumu katika shirika la Church World Service, ambapo inasemekana alihudumu kulinda masilahi ya watu walio hatarini kudhulumiwa kingono au kijinsia. Polisi mpakani wapepeta corona kwa hongo ya Sh2,000 UFISADI miongoni mwa baadhi ya maafisa wa serikali katika mpaka wa Kenya na Tanzania, umezidi kuwaweka wananchi katika hatari ya kuambukizwa virusi vya corona. Katika kipindi cha chini ya wiki moja baada ya maafisa wanaosimamia mpaka ulio Lungalunga, Kaunti ya Kwale kulaumiwa kwa utepetevu uliosababisha washukiwa wa ugaidi kuingia nchini wakiwa na silaha, Taifa Leo imebaini kuwa maafisa katika mpaka huo huruhusu wasafiri wasio na stakabadhi za kutoambukizwa Covid-19 wavuke mpaka huo. Imebainika kuwa maafisa wa afya, uhamiaji, polisi na wahudumu wa magari ya uchukuzi wa umma huwa wanashirikiana kuruhusu wasafiri wasio na vyeti vya kuonyesha hawana maambukizi ya corona wavuke mpaka baada ya kulipa hongo ya hadi Sh2,000. Mahojiano tuliyofanyia baadhi ya wasafiri yalithibitisha kuwa hali hii imekuwa ikiendelea kwa muda mrefu sasa. “Jumapili iliyopita, nilivuka mpaka nikaenda hadi Tanzania bila cheti baada ya kumlipa kondakta wa basi Sh2,000 zaidi ya nauli ya kawaida. Alitutengenezea stakabadhi zetu hata bila kushuka katika basi. Nililazimika kufanya hivyo kwa sababu nilikuwa na safari ya dharura inayohitaji nipate chanjo, na niliingia Tanzania nikapewa chanjo niliyotaka,” akasema mmoja wa abiria. Alifichua kuwa, kutokana na vile baadhi ya mataifa hasa ya Ulaya hayatambui chanjo ya AstraZeneca, kuna Wakenya ambao huelekea Tanzania kupokea chanjo ya Johnson & Johnson kabla wasafiri kwenda ng’ambo. Mbali na hayo, chanjo ya AstraZeneca haitolewi cheti hadi mtu adungwe mara mbili, na chanjo ya pili hutolewa baada ya wiki nane. “Niliamua niende Tanzania kwa sababu huko ndipo ningeweza kupata chanjo ya Johnson & Johnson kisha cheti chatolewa papo hapo, tofauti na Kenya ambapo hata ukishapata chanjo ya AstraZeneca, hutapata cheti hadi upate chanjo ya pili itakayokuja baada ya wiki nane,” akaeleza. Maafisa wa usalama katika Kaunti ya Kwale walithibitisha kumekuwa na madai ya watu kuvuka ndani na nje ya mpaka wa Kenya na Tanzania bila vyeti vya kuthibitisha kama wanaugua Covid-19 au la. Kamishna wa Kwale, Bw Joseph Kanyiri ambaye anasimamia vikosi vya usalama katika kaunti hiyo alisema iwapo upelelezi wao utabainisha kuwa madai hayo ni ya kweli, itakuwa ni masikitiko kwani itamaanisha wananchi wengi wamewekwa katika hatari ya maambukizi bila kujua. “Hili ni jambo ambalo tutahitaji kuchunguza. Tuna maafisa wa afya wa mpakani ambao husimamia masuala ya Covid-19 na magonjwa mengine, idara ya uhamiaji inayochunguza jinsi watu wanavyoingia na kutoka nchini, na Mamlaka ya Ukusanyaji Ushuru (KRA) inayothibitisha malipo ya bidhaa zinazovukishwa mpakani. Hili ni jambo ambalo tutachunguza ili tujue ni idara gani hasa inayohusika katika kufanikisha hayo,” akasema Bw Kanyiri. Hata hivyo, aliwatetea maafisa wa Kenya na kusema kama madai hayo ni ya kweli basi kuna uwezekano mkubwa matukio hayo yanafanywa kwa ushirikiano na wale walio upande wa Tanzania. Wakati huo huo, Bw Kanyiri alisema usalama umeimarishwa mpakani na vikosi tofauti vya usalama ili kuzuia aina yoyote ya wahalifu kuingia nchini.Hii ni baada ya washukiwa wawili wa ugaidi kukamatwa wiki iliyopita, wakisemekana walikuwa wamesafiri kutoka Tanzania. Serikali yatoa Sh17.4 bilioni kufadhili masomo katika shule zote za umma SERIKALI ilitoa Sh17.4 bilioni kama ufadhi wa masomo katika shule zote za umma nchini muhula huu wa kwanza. Katika taarifa kwa wanahabari iliyotolewa Jumanne, Wizara ya Elimu ilisema kuwa Sh2.62 bilioni zitawafadhili wanafunzi katika shule za msingi huku Sh14.85 bilioni zikiwafadhili wanafunzi katika shule za upili. Wizara pia ilieleza kuwa pesa hizo zilitolewa kuhakikisha kuwa masomo yanaenda kisawasawa katika shule zote za umma huku ikiwaomba walimu wakuu kuhakikisha kuwa masomo yanaendelea bila kukatizwa. “Walimu wakuu wahakikishe kuwa wanafunzi wanatumia muda wao vizuri hasa katika muhula huu mfupi,” taarifa ikasoma. Wizara iliwaomba walimu kushauriana na wazazi ambao watoto wao hawajamaliza kulipa karo ili kutafuta njia mbadala ya kukamilisha malipo. Walimu wanaoenda kinyume na sheria ya Wizara ya Elimu kwa kuongeza karo kiholela watachukuliwa hatua. Serikali iliwaomba wazazi na wadau husika kuhakikisha kuwa kila mtoto aliyefanya mtihani wa kitaifa ya KCPE kujiunga na kidato cha kwanza kwa kuwa tayari serikali imetoa ufadhili wa masomo. Mahakama ilielezwa pesa zilikuwa zapitishwa kwenye akaunti ya kampuni hii ambayo washtakiwa ni wakurugenzi.Kiongozi wa mashtaka Bi Angela Fuchaka hakupinga washtakiwa wakiachiliwa kwa dhamana. Kila mmoja aliachiliwa kwa dhamana ya Sh1milioni pesa tasilimu.Kesi hiyo itaunganishwa na nyingine ambapo mmiliki wa benki hiyo iliyowekwa chini ya mrasimu wa benki kuu ya Kenya Hassan Mohamed Zubeid ameshtakiwa. CORONA: Mombasa yapiga marufuku matibabu ya nyumbani SERIKALI ya Kaunti ya Mombasa imepiga marufuku matibabu ya nyumbani kwa wagonjwa wanaougua Covid-19 baada ya kufichuka kuwa kuna watu walioanza kutoa huduma za wagonjwa mahututi nyumbani. Wahudumu wa afya walilaumiwa kwa kuanza kutoa nyumbani huduma ambazo kwa kawaida hutolewa katika vyumba vya matibabu ya dharura hospitalini (ICU). “Tumegundua kuwa baadhi ya wahudumu wetu wa afya wanatoa huduma za ICU nyumbani kwa wagonjwa mahututi ndio maana tumeanza kupokea visa vingi vya corona miongoni mwao (wahudumu wa afya),” alisema Bi Pauline Oginga ambaye ni afisa mkuu wa afya ya umma Kaunti ya Mombasa. Serikali kuu ilianza huduma za matibabu ya nyumbani kwa wagonjwa wa virusi vya corona wasiokuwa na dalili zinazohatarisha maisha yao mwaka uliopita ili kupunguza msongamano na kukabiliana na maambukizi. “Kuna taratibu mwafaka zilizofaa kufuatwa ili mgonjwa aruhusiwe kutibiwa nyumbani au kama anafaa kulazwa hospitalini, iwe ya umma au ile ya kibinafsi. Tumegundua wahudumu wa afya wameanza kupatikana na corona kwa sababu ni wao ambao wanatoa huduma za ICU nyumbani kwa wagonjwa,” akasema Bi Oginga. Hata hivyo, haijabainika wazi wale watakaopatikana wameambukizwa virusi hivyo watalazwa wapi, kwani serikali ya kaunti ilisema vitanda vilivyotengewa wagonjwa wa Covid-19 katika vituo vya afya vimejaa. Mwenyekiti wa kamati inayosimamia masuala ya Covid-19 Mombasa, Bw Gilbert Kitiyo alionya kwa watu wanaojitengenezea vyumba vya mahututi nyumbani wakome akisisitiza kuwa ni uvunjaji wa sheria. Akiongea kwenye kikao cha wanahabari katika afisi ya Gavana Hassan Joho hapo jana, Bw Kitiyo na kamati yake walisema kaunti hiyo imeanza kurekodi virusi vingi vya corona kwa hivyo itabidi wakazi watahadhari kwa kufuata kanuni zote za kuepusha maambukizi. Bi Oginga alisema kuna taratibu mwafaka wa matibabu ya wagonjwa wa corona nyumbani. Kamati hiyo pia ilisema itabuni kamati ndogo katika Kaunti Ndogo za Changamwe, Jomvu, Kisauni, Mvita, Likoni na Nyali ili kuanza misako ya wanaokiuka maagizo ya afya hasa hoteli, baa, magari ya umma na maduka makuu. Serikali yakiri kudaiwa Sh16m za usalama wa baharini SERIKALI imeungama kudaiwa Sh16 milioni na kampuni ya Ufaransa ambayo hutoa huduma za usalama wa baharini. Waziri wa Kilimo, Ufugaji na Uvuvi, Bw Peter Munya Jumatano alisema Kenya imeanza kulipa deni hilo kwa kampuni hiyo ambayo hufuatilia shughuli za baharini kwa njia ya setilaiti. Taifa Leo ilikuwa imebainisha kuwa, ukosefu wa huduma hizo ni mojawapo ya changamoto zinazoweza kutoa mwanya kwa wavuvi haramu kutoka nchi za kigeni kutumia meli kubwa kuvua samaki katika maji makuu Bahari Hindi. Hii huwanyima riziki wavuvi wa humu nchini maeneo ya Pwani. Kwa miezi minane sasa, serikali ilishindwa kuzuia meli haramu katika maji makuu ya Bahari Hindi kwa kukosa kulipa ada kwa kampuni hiyo. “Hilo deni litalipwa na tutarejea kulinda bahari yetu dhidi ya uvamizi. Kuna meli zilizopewa leseni ya kuvua bahari yetu lakini kuna zengine ambazo wamekuwa wakituibia na hao ni wahalifu. Tukiwa na uwezo wa kulinda bahari yetu wavamizi hao watakoma wizi huo,” akasema. Kando na hayo, waziri aliungama kuhusu kuwepo kwa meli za makampuni ya kigeni yaliyopewa leseni kuvua samaki katika Bahari Hindi. Alisisitiza kuwa zilipewa leseni na vibali vyote vinavyohitajika ingawa tatizo lililopo ni malalamishi ya wavuvi wanaopata ushindani usio wa haki. “Msijali sana kuhusu meli hizo, tunafaa kuwa na wasiwasi na meli zisizokuwa na vibali zinazoiba raslimali yetu na hawalipi kodi,” akasema akiwa Mombasa jana. Uchunguzi wa Taifa Leo ulikuwa umebainisha kuwa, serikali iliruhusu makampuni ya kigeni kutumia meli kubwa kuvua samaki katika maji makuu baharini na hivyo basi kufanya wavuvi wanaotegemea mashua kwa kazi zao kukosa samaki. Alikiri kumekuwa na changamoto ya kulinda bahari lakini akaahidi serikali itachukua hatua. Ujenzi wa daraja Starehe kucheleweshwa HUENDA daraja la watu kuvukia kwa miguu lililopangiwa kujengwa na serikali katika mitaa ya mabanda kaunti ndogo ya Starehe kusitishwa. Hayo yanajiri baada ya viongozi mbalimbali kufanya mkutano na Mamlaka ya Ujenzi wa Barabara za Miji (KURA. Awali, serikali iliweka tangazo katika vyombo vya habari ili wanakandarasi kutuma maombi ya kupewa kazi ya kujenga daraja la Kayaba/Hazina. Mnamo mwezi Aprili mwaka huu, daraja lililokuwepo lilisombwa na maji wakati wa mafuriko huku wakazi wakibakia kuhangaika kwa kukosa mahali pa kuvukia. Akiongea na Taifa Leo, mwakilishi wa wadi ya Landi Mawe, Bw Herman Azangu alisema mapendekozo ya viongozi yalikuwa ni daraja la Kaiyaba/Hazina isijengwa kwa sasa. Badala yake, Bw Azangu aliongeza kwamba viongozi waliafikiana kwamba mwanakadarasi anayetengeneza barabara nne mitaani na kujenga nyumba za bei ya chini afaye kazi yote kwa pamoja. “Badala ya serikali kutumia pesa nyingi mara mbili ni vyema kivukio cha Kayaba/Hazina kuwachwa na badala yake atakayeunda barabara mitaani humo ajenge daraja la magari na watu kwa pamoja,” Bw Azangu akasema. Isitoshe, kulingana na tangazo la kandarasi ya ujenzi wa daraja hilo mlipa ushuru alikuwa alipe Sh24 milioni. “Pesa hizo ni nyingi kwa daraja la watu kuvukia na miguu ilhali kutakuwa na daraja ya magari kando na daraja hilo baada ya kukamilika kwa ujenzi wa barabara za mitaa katika ratiba ya mradi wa rais Kenyatta wa kupanua barabra mitaani sawia na kujenga nyumba za gharama ya chini,” viongozi wakasema. Mkuu wa tarafa ya South B, Bw Michael Aswani Were alisema kandarasi ya mradi wa kujenga barabara na Nyumba umechelewa kwa mwezi moja. Aliongeza kwamba familia zaidi ya 12,000 zitalazimika kuhama kitoka kwa nyumba zao na kutafuta pa kuhamia ili kupisha nafasi kwa kazi ya ujenzi. Zaidi ya hayo ni kwamba mitaa mitano itaathirika na mpango huo ikiwemo wakazi wa mtaa wa mabanda wa Kayaba, Hazina, Fuata Nyayo, Mariguini na mtaa wa Commercial. “Katika mradi huu wa rais Uhuru Kenyatta, kutajengwa nyumba zenye gharama ya chini mtaani Mariguini. Hata hivyo, barabara za lami zitajengwa katika mitaa yote tano,” Bw Were asema. Bw Were aliwaomba wakazi kushirikiana na mwenye kandarasi wakati wote ili serikali ifikie malengo yake. Watakaoathirika ni wapangaji waliojenga nyumba zao katika njia ya barabara pamoja na wafanyabiashara waliojenga vibanda njiani. Mitaa yote tano itakuwa na sura mpya baada ya mtaa wa mabanda wa Kwa Reuben, Embakasi Kusini kujengwa barabara za lami, hospitali ya kisasa, visima vya maji kujengwa pamoja na stima kusambazwa mtaani. Jiandaeni kwa kiangazi na njaa, shirika laonya SHIRIKA la Utabiri wa Hali ya Anga limeonya kuwa hali ya kiangazi itashuhudiwa maeneo kadha nchini huku likiongeza kuwa hali hiyo itaandamana na njaa, ukosefu wa maji na lishe ya mifugo. Katika utabiri wake wa hivi punde, shirika hilo pia linasema msimu wa baridi unaoshuhudiwa katika maeneo ya Nairobi na Bonde la Ufa utafikia kikomo mwezi huu. Kwenye taarifa aliyoitoa Jumanne, mkurugenzi mkuu wa shirika hilo Stella Aura alisema maeneo hayo mawili yatashuhudia kiwango cha joto cha nyuzijoto 26 hadi 28, kwa wastani. “Hata hivyo, maeneo mengine ya nchi yataendelea kushuhudia hali ya jua na anga kavu,” akaeleza. “Msimu wa baridi unakamilika mwezi wa Agosti haswa katika nyanda za juu mashariki mwa Rift Valley (ikiwemo kaunti ya Nairobi),” Bi Aura akaongeza. Utabiri wa mwezi wa Agosti pia unaonyesha kuwa maeneo karibu na Ziwa Victoria, Magharibi mwa Rift Valley, Kati mwa Nchi, Kusini mwa Rift Valley na maeneo ya Kaskazini Mashariki mwa Kenya yatapata kiangazi. Hali ya joto inatarajiwa kushuhudiwa katika ukanda wa pwani, nyanda za chini za mashariki mwa Kenya na Kaskazini Mashariki mwa Kenya katika mwezi huu wa Agosti. Hata hivyo, Bi Aura alisema mvua chache itashuhudiwa katika maeneo fulani ya Rift Valley na hivyo kutoa hali bora kwa shughuli za kilimo. “Kwa upande mwingine, hali ya jua kali na joto katika maeneo ya kaskazini mashariki na kaskazini magharibi mwa Kenya na kusini mwa Kenya italeta upungufu wa lishe ya mifugo na maji kwa matumizi ya binadamu na mifugo,” akaeleza. Alisema serikali inafaa kuweka mikakati ya kupunguza makali ya kiangazi katika maeneo hayo ya kaskazini mwa Kenya “ili kuzuia hasara kutokana na vifo vya mifugo.” “Ikiwa hatua za haraka hazitachukuliwa kukabiliana na hali hii, huenda migogoro kati ya wanyama na binadamu ikashuhudiwa katika maeneo hayo kame.” Kulingana na Bw Joseph Masih ambaye ni mjombake Bw Makasi, mzee huyo alikuwa akionekana katika baa akiwaburudisha marafiki wake huku akicheza kamari inayohusiana na michezo ya Olimpiki ambayo inaendelea nchini Japan. “Amekuwa shabiki wa timu ya kandanda ya Brazil tangu zamani. Mmoja wa marafiki wake aliniambia alipoteza Sh50,000 katika kila mchezo ambao alikuwa anatarajia kushinda. Hasara ya mwisho ilitokea wakati Brazil na Mexico walitoka sare tasa,” akasema. Aliyekuwa meya Lamu ageuka bodaboda kujipatia riziki HALI ngumu ya maisha imemsukuma aliyekuwa diwani na mwenyekiti wa baraza la mji wa Lamu, wadhifa ambao ni sawa na wa meya, Bw Abdulaziz Allan Kicheko kuwa mhudumu wa bodaboda. Kila Bw Kicheko anapopita karibu na majengo ya bunge la kaunti eneo la Mokowe, yeye hukumbuka jinsi alivyokuwa akilakiwa kama mgeni wa heshima enzi zake za uongozi. Jengo hilo zamani lilikuwa likitumiwa na madiwani aliokuwa akiongoza vikao vyao jinsi ambavyo spika wa bunge hufanya, lakini tangu katiba mpya ilipopitishwa 2010, huwa linatumiwa na wawakilishi wa wadi. Anapozungumzia enzi hizo, yeye hueleza jinsi alivyokuwa akivalia joho leusi na ushanga wa dhahabu kuashiria mamlaka yake makubwa ila sasa, analazimika tu kuvalia mavazi ya kujisitiri na upepo mkali ilivyo kawaida ya bodaboda. Baba huyo wa watoto sita aliye na umri wa miaka 54, analaumu serikali kuu kwa kutowajali madiwani wa zamani ambao kwa miaka mingi wamekuwa wakilalamika kupuuzwa licha ya mchango wao kwa taifa. “Mpaka sasa, serikali bado ina deni langu. Kuna miezi mingi ambapo hatukulipwa mishahara lakini kila tunapoulizia, hakuna anayejitolea kutulipa. Hiyo ni sababu moja inayonifanya nisiwe na furaha kuhusu kazi niliyofanyia baraza la jimbo la Lamu,” akasema Bw Kicheko. Alihudumu kwa vipindi viwili. Kwanza kama diwani maalumu kati ya 1997 hadi 2002, kisha akashinda uchaguzini na kuwa diwani wa Wadi ya Faza/Tchundwa kati ya 2002 na 2007. Katika kipindi hicho cha pili ndipo alichaguliwa mwenyekiti wa baraza hilo, wadhifa ulio sawa na wa meya waliokuwa wakisimamia mabaraza ya manispaa. Kitaifa, mameya ambao wangali wanavuma kwa uongozi ni kama vile Waziri wa Utalii, Bw Najib Balala aliyekuwa Meya wa Mombasa, na Mbunge wa Kisumu Mashakiri Shakeel Shabbir aliyekuwa Meya wa Kisumu. Bw Kicheko alisema alipokuwa akiondoka mamlakani, alikuwa amehifadhi pesa kidogo sana ambazo hazingetosha kugharamia mahitaji yake na familia yake kwa mwaka mmoja. Alitafuta kazi zingine, akawa dereva wa aliyekuwa Mbunge Mwakilishi wa Wanawake wa Lamu, Bi Shakila Abdalla kati ya 2009 na 2013. Kandarasi hiyo ilipokamilika, aliamua kuwa mvuvi lakini changamoto za sekta hiyo zikamlazimu kuwa mhudumu wa bodaboda. “Ombi langu kwa wabunge ni watusaidie kushinikiza serikali itulipe kiinua mgongo na pensheni ya kila mwezi ili tujiendeleze kimaisha,” akasema. Diwani wa zamani kizimbani kwa mashtaka ya mauaji ALIYEKUWA diwani wa Wadi ya Junju, Kaunti ya Kilifi, Bw Onesmus Gambo Karisa ameshtakiwa kwa mauaji ya mfanyabiashara, dereva na wakala wa ardhi. Bw Gambo alishtakiwa leo (Jumatano) katika Mahakama Kuu ya Mombasa pamoja na mshukiwa mwenzake, Bw Mzungu Shume Mwangemi almaarufu kama Saidi Chote au Huzuni, ambaye serikali inadai anakabiliwa na mashtaka mengine pia ya mauaji. Jambojet yatangaza mipango ya kuanzisha safari Goma na Lamu KAMPUNI ya usafiri wa ndege ya Jambojet jana ilitangaza mipango ya kuanza kutoa huduma za usafiri kwa bei nafuu katika Mji Mkuu wa Kivu Kaskazini, Goma, Mashariki mwa Jamhuri ya Kidemokrasia ya Congo, na Lamu. Uzinduzi wa Goma utafanyika mnamo Septemba 10 mwaka huu, na ndege kusafiri mara mbili kila wiki.Safari hizo zinatarajiwa kuimarishwa kutoka mbili hadi nne na ndege kusafiri Jumatatu, Jumatano, Ijumaa na Jumapili. Huduma za usafiri zitatolewa Lamu mara nne kwa wiki kuanzia Septemba 15 mwaka huu.Huduma hizo zitakuwa kutoka miji ya Nairobi, Lamu, Mombasa, Eldoret na Kisumu. “Tumekuwa na mipango ya upanuzi wa kampuni yetu ya kuweza kutoa huduma za usafiri katika maeneo yote nchini tangu miaka mitatu iliyopita. Tuliahirisha mipango ya maendeleo kutokana na corona. Tunafurahi uzinduzi huu mpya,” akasema Mkurugenzi wa Jambojet Bw Vincent Rague. Alieleza kuwa wanachukua nafasi ya maendeleo ya nchi za Afrika hasa katika sekta ya usafiri ili kujiendeleza kama kampuni. “Kumekuwa na ongezeko kwa idadi ya watu duniani wanaohitaji huduma za kusafiri. Kampuni yetu inachukua nafasi hiyo kuhakikisha kuwa tunatoa huduma bora,” mkurugenzi huyo akasema. Kwa sasa, Jambojet inasafiri katika miji ya Mombasa, Diani, Eldoret, Kisumu na Malindi kutoka Nairobi. Tangu kuanzishwa kwa kampuni hiyo mwaka wa 2014, Jambojet imeweza kutimiza madhumuni zake na kutoa huduma nzuri kwa wateja zaidi ya 4 milioni duniani. “Nimezingatia kwamba mshtakiwa amezuiliwa kwa siku 30 tangu akamatwe Julai 5, 2021 na kuzuiliwa katika kituo cha Polisi cha Muthaiga na katika gereza la Viwandani,”Bi Kimilu alisema.Hakimu alisema licha ya upande wa mashtaka kusisitiza mshtakiwa anyimwe dhamana kwa vile mmoja wa maafisa aliyepigwa risasi angali hali mahututi “atamwachilia kwa dhamana.” Bi Kimilu alisema dhamana ni haki ya kila mshtakiwa kwa mujibu wa kifungu nambari 49 cha Katiba ya Kenya.Alimwamuru mshtakiwa alipe dhamana ya Sh10milioni na mdhamini mmoja wa kiasi sawa na hicho au alipe dhamana ya pesa tasilimu Sh5milioni. Hakimu alitupilia mbali ombi la kiongozi wa mashtaka Bi Everlyne Onunga na wakili Daniel Maanzo anayewakilisha familia ya afisa wa polisi Festus Musyoka Kavuthi,mshtakiwa azuiliwe kwa mwezi mmoja. Wanafunzi 160 Githunguri wapata ufadhili wa Sh5 milioni WANAFUNZI wapatao 160 kutoka eneo la Githunguri, Kaunti ya Kiambu, wanaotarajia kujiunga na Kidato cha Kwanza watanufaika na ufadhili wa Sh5 milioni. Kati ya wanafunzi hao wanafunzi 40 watanufaika na ufaidhili kamili wa masomo huku waliosalia watapokea Sh20,000 kwa ufadhili huo. Ufadhili huo unadhamiwa na hazina ya ustawi wa eneobunge la Githunguri kwa ushirikiano na Chuo Kikuu cha Mount Kenya (MKU), benki ya Equity, benki ya Family, Fresher Dairy na Wa Lydia Foundation. Mpango huo unatoa ufadhili kwa wanafunzi werevu waliofanya vyema katika mtihani wa kitaifa wa Darasa la Nane wakijiandaa kujiunga na Kidato cha Kwanza. Mgeni wa heshima kwenye hafla hiyo iliyofanyika MKU mnamo Alhamisi, Dkt Vincent Gaitho, ambaye ni pro-chansela, alipongeza hatua hiyo akisema ni njia moja ya kubadilisha mwelekeo wa wanafunzi hao kielimu. “Matokeo mema ya ufanisi wenu yatanufaisha jamii na mwanafunazi mwenyewe, na kwa hivyo ni vyema kufanya bidii masomoni,” alisema Dkt Gaitho. Alisema fedha za kutosha zinastahili kutengwa kutoka kwa serikali kupitia Hazina ya Kitaifa ili mpango wa wanafunzi kutoka shule za msingi hadi za upili uweze kufanikiwa. Hata hivyo, alisema ukaguzi wa fedha hizo unastahili kuangaziwa kwa makini ili kusiwe na ufisadi katika mpango huo. Kasisi Lawrence Kamere aliyehudhuria hafla hiyo aliwashauri wazazi wahamasishe wana wao kufuata maagizo yote ya kupunguza kuenea kwa Covid-19 hasa wakati huu ambapo wanafunzi wamerejea shuleni. “Wanafunzi wanastahili kuwa mstari wa mbele kuona ya kwamba wanafuata sheria na masharti ya kuzuia kuenea kwa Covid-19,” alisema Wanafunzi hao waliohudhuria hafla hiyo walishauriwa kujitahidi na kufanya bidii masomoni ili wajitegemee katika maisha ya baadaye. Mtangazaji wa zamani wa KBC Gladys Erude afariki MTANGAZAJI maarufu aliyevuma katika miaka ya 1980 na 1990 Gladys Erude, alifariki Jumatano usiku akiwa na umri wa miaka 70. Kifo chake kilitokea wiki moja baada ya kurejea nchini kutoka Amerika ambapo amekuwa akitibiwa tangu alipogunduliwa kuwa na saratani mnamo 2019, kulingana na mwanawe, Bw Bonny Erude. “Amekuwa akiendelea kupata nafuu. Pia alikuwa na matatizo ya moyo. Aliomba kurejea nyumbani (Kenya) ili awaone watu wake. Alikuwa kijijini kwa siku chache na alirejea Nairobi Jumapili,” alisema. Alifariki nyumbani kwao Nairobi alipokuwa akisubiri ambulensi ya kumkimbiza hospitalini.Kaka yake Laban Kirigano alikuwa wa kwanza kuthibitisha kifo cha dada yake akieleza kwamba alikuwa nyumbani kwao kijijini baada ya kukaa kwa muda mrefu Amerika. Mmoja auawa kwenye mzozo kuhusu vijana wawili Mtu mmoja ameuawa kwa risasi huku taharuki ikizidi kutanda mjini Kianjokoma, Kaunti ya Embu kufuatia mauaji ya vijana wawili. Wakati huo huo, Mamlaka Huru ya Kuchunguza Utendakazi wa Polisi (IPOA) imeanzisha uchunguzi kuhusu vifo vya kaka hao wawili waliopatikana wakiwa wamefariki baada ya kukamatwa na polisi wakati wa saa za kafyu. Mamia ya wakazi wa Kianjokoma walianza kutoroka eneo hilo baada ya serikali kuwatuma maafisa zaidi kutoka kaunti jirani za Makueni na Machakos ili kurejesha utulivu. Maafisa wa polisi waliojihami vikali walifika mjini humo asubuhi na kuanza kupiga doria mitaani hali iliyowafanya wakazi kutoroka kwa hofu. Taifa Leo ilibaini kuwa majengo mengi ya kibiashara yamefungwa na wamiliki wake kutorokea kusikojulikana wakihofia kukamatwa. IPOA iliahidi kufanya uchunguzi wa kina kwa lengo la kubaini ni nini hasa kilichotendeka. Baada ya kukamilisha uchunguzi, IPOA itatoa mapendekezo ikiwemo kukamatwa na kushtakiwa kwa wahusika ikiwa itabainika kwamba maafisa wa polisi walichangia kwa njia ya uhalifu. Kupitia taarifa, mwenyekiti wa IPOA, Anne Makori, aliwahakikishia jamaa na familia za wahasiriwa kuhusu uchunguzi wa haki na usioegemea upande wowote. Kulingana na familia hiyo, Benson Njiru 22 na Emmanuel Mutura 19, ambao walikuwa wanafunzi wa chuo walikamatwa na polisi Jumapili usiku, umbali wa kilomita moja kutoka nyumbani kwa madai ya kukiuka kafyu. Miili yao ilipatikana baadaye MochariWazazi wao, John Ndwiga na Catherine Wawira walisema walishtuka walipofahamishwa kuhusu vifo vya watoto wao huku wakililia haki. Walidai kuwa watoto wao waliuawa na polisi na miili yao ikapelekwa mochari kisiri bila kuwafahamisha ili kuficha ushahidi. Vijana hao walipotoweka, jamaa zao walianzisha msako mkali bila mafanikio kabla ya kuandikisha ripoti katika Kituo cha Polisi cha Manyatta ambapo maafisa walionekana kusitasita kuwasaidia. Wahitimu 6,500 kutoka MKU washauriwa wawe wabunifu WAHITIMU wapatao 6,500 wa Chuo Kikuu cha Mount Kenya (MKU) wameambiwa wawe wabunifu kwenye sherehe ya mahafali hao iliyofanyika Ijumaa. Imeendeshwa kwa njia ya mtandao kitovu cha hafla hiyo kikiwa ni uwanja wa Happy Valley, Landless mjini Thika. Mgeni wa heshima kwenye hafla hiyo, Prof Waswa Balunywa alitoa changamoto kwa serikali kuzingatia mtaala wa elimu ufaao ili kila mmoja awe na nafasi yake katika masomo. Alisema elimu ya juu huambatanishwa na watu werevu pekee lakini ni vyema hata wale wasio na kiwango cha juu cha elimu kupewa nafasi yao ili kuleta maendeleo ya kiustawi katika nchi. “Serikali ina nafasi kubwa ya kuweka sawa kiwango cha elimu kitakachosaidia kila mmoja ambaye ana ujuzi tofauti. Elimu isiangaziwe kuwa ya watu wachache lakini kila mmoja sharti awe na nafasi yake masomani,” alifafanua Prof Balunywa. Alisema bara la Afrika lina rasilimali ya kutosha na ikilindwa na kutumiwa jinsi ipasavyo, bila shaka kila mmoja atapata nafasi ya kujikimu. Alisema “tumetekwa nyara na jinsi nchi za magharibi zinavyojiendeleza lakini hatujagundua utajiri ambao upo katika bara letu la Afrika.” Naye chansela wa MKU Prof John Struthers alipongeza shirika la Danish Refugee Council (DRC), kwa ushirikiano na Taasisi ya Umoja wa Mataifa ya Mafunzo na Utafiti – United Nations Institute for Training and Research (UNITRA), kuwafadhili wanafunzi 35 kutoka chuo hicho kwa mafunzo ya utafiti. Wakati huo pia chuo cha MKU kimefanya ushirikiano wa karibu na shirika la Women Enterprise Fund (WEF), kupitia kwa ufadhili wa serikali. Alieleza kuwa shirika hilo la wanawake linawapa wanawake hamasisho kuhusu maswala ya kibiashara ili waweze kujiendeleza. Alisema wakati wa janga la Covid-19, chuo hicho kilikuwa na mikakati kadha ambapo kilizingatia upanzi wa miti, na pia kujumuika na walemavu kwa kuwapa misaada ya viti vya magurudumu. Alijivunia kuchapisha kitabu kwa ushirikiano na wanachama watatu kutoka chuo hicho kiitwacho ‘Unemployment Intervention in Africa‘. Dkt Jane Nyutu ambaye ni mmoja wa waanzilishi wa chuo hicho alitaja Covid-19 kama tishio katika “mazingira tunamoishi”. Alisema katika muda huo kumekuwa na matukio mengi ambayo yameshuhudiwa miongoni mwao yakiwa ni pamoja na msongo wa mawazo, familia kutengana, na watu kujiua miongoni mwa mambo mengine. Pia aliwapongeza wanafunzi wawili wa chuo hicho ambao ni Christopher Mwanza Arunga kutoka Kaunti ya Kakamega ambaye alipokea tuzo ya Sh3.6 milioni kwa kuunda mtambo maalum wa kutengeneza chakula cha mifugo na Bi Silvia Wanjiku Kangéthe aliyepokea laki tisa kwa ubunifu wa kuunda chokoleti maalum. Hisia mseto Ezekiel Mutua akitimuliwa kutoka kwa bodi ya filamu HATUA ya kumfuta kazi Afisa Mkuu Mtendaji wa Bodi ya Filamu Nchini (KFCB), Dkt Ezekiel Mutua, imeibua hisia mseto. Idadi kubwa ya wasanii wameshangilia kutimuliwa kwa Dkt Mutua, huku baadhi ya wanasiasa wakishutumu vikali. Duru zilizozungumza jana na Taifa Leo zilisema kuwa bosi huyo wa KFCB alipatiwa “likizo ndefu” bila sababu yoyote kutolewa.Mkurugenzi wa Mamlaka ya Mawasiliano (CAK) anayesimamia Mawasiliano na Masuala ya Nje aliteuliwa kama kaimu mkurugenzi wa KFCB hadi uteuzi rasmi utakapofanyika. Hatua ya kumtimua Dkt Mutua ambaye ameongoza KFCB kwa miaka sita, imejiri wakati ambapo anachunguzwa na Tume ya Maadili na Kukabiliana na Ufisadi (EACC) kuhusu madai ya kulipa mishahara kinyume na sheria. Mnamo Alhamisi, Dkt Mutua alijitosa katika mitandao ya kijamii akikanusha vikali madai ya kumfuta kazi akiyataja kama uongo mtupu. “Nimevutiwa na ripoti kwenye mitandao ya kijamii kwamba nimefutwa kazi kama mkurugenzi wa KFCB. Tafadhali msitilie maanani uvumi kama huo. Sifahamu chochote kuhusu jambo kama hilo na hakuwezi kuwa na ukweli wowote kulihusu hivyo basi hakuna nafasi katika afisi ya Mkurugenzi KFCB,” alisema. Baadhi ya wanasiasa kutoka eneo la Ukambani wakiongzowa na Seneta Mutula Kilonzo Junior walipinga vikali hatua huku wakisema kwamba Waziri wa Mawasiliano Joe Mucheru, alimfuta kazi Bw Mutua kinyume na sheria. Dkt Mutua amekuwa na uhasama wa muda mrefu na wanamziki na waunda filamu wa humu nchini wakiongozwa na mchekeshaji Eric Omondi, kuhusiana na aina ya matini katika usanii. Shule yakosa kupata wanafunzi wa kidato cha kwanza Huku wanafunzi wa kidato cha kwanza wakiendelea kuripoti katika shule walizoitwa, shule moja katika Kaunti ya Bungoma haijasajili hata mwanafunzi mmoja. Shule ya sekondari ya Mikokwe iliyo Kaunti-ndogo ya Bumula, Bungoma, haijapokea mwanafunzi yeyote wa kidato cha kwanza. Shule hiyo ilitengewa wanafunzi watatu pekee na Wizara ya Elimu ambao walitarajiwa kujiunga nayo kuanzia Jumatatu. Hata hivyo, watatu hao hawajaripoti katika shule hiyo ambayo ilianzishwa zaidi ya miaka saba iliyopita.Mwalimu Mkuu wa shule hiyo Dickens Lumati aliambia Taifa Leo kwamba huenda kutengewa wanafunzi watatu kulitokana na makosa kwa kuwa ina uwezo wa kuwa na wanafunzi wengi. “Ni wanafunzi watatu pekee waliopewa nafasi katika shule yetu na wote hawajaripoti,” alisema. Mwalimu huyo mkuu alisema kwamba anahofia huenda shule hiyo haitakuwa na wanafunzi wa kidato cha kwanza mwaka huu. Alisema mmoja wa wanafunzi watatu waliotakiwa kujiunga na shule hiyo alipewa nafasi hiyo kimakosa kwa kuwa anatoka eneo la Webuye Mashariki ilhali shule ni ya kutwa na iko mbali na nyumbani kwao. “Sidhani ataripoti. Ni vigumu kuwa na mwanafunzi wa kutwa anayesafiri zaidi ya kilomita 80,” alisema Lumangati. Alisema shule hiyo ina uwezo wa kuwa na wanafunzi 60 wa kidato cha kwanza lakini kufikia Ijumaa hakuna hata mmoja aliyekuwa ameripoti.Shule hiyo ina walimu sita walioajiriwa na TSC huku wengine wakiwa wameajiriwa na bodi. Huu ni mwaka wa nne shule hiyo kuwa na watahiniwa katika mtihani wa KSCE.Katibu Mkuu wa tawi la Bungoma Kusini la chama cha walimu Kenya (Knut) Ken Nganga alilaumu mfumo wa Wizara ya Elimu wa kuteua wanafunzi wa kidato cha kwanza akisema unafaa kunyooshwa ili changamoto zilizoshuhudiwa mwaka huu zisirudiwe mwaka ujao. Alisema mfumo wa zamani ambao wanafunzi walikuwa wakiitwa shule walizochagua unafaa kurudiwa. Nganga alisema kwamba katika mfumo wa sasa wa kidijitali, wanafunzi wengi waliitwa shule za kutwa za mbali ambazo hawawezi kujiunga nazo. Alisema baadhi ya wanafunzi waliopata alama nzuri waliitwa katika shule ndogo. Pia, alikosoa kuanzishwa kwa shule bila mpango mzuri. Shule nyingi zilianzishwa na CDF bila kuzingatia umbali na baadhi ya zilizoko kwa sasa zitakabiliwa na tatizo kama hilo,” alisema. Wakosoa Magoha kutosajili shule WAZIRI wa Elimu, Prof George Magoha amekosolewa na wabunge kuhusu agizo lake la kusitisha usajili wa shule mpya. Wabunge walisema kuwa hatua hiyo itaathiri sekta ya elimu.Walidai kuwa hatua hiyo inakinzana na sera ya serikali kuhakikisha kuwa asilimia 100 ya wanafunzi wanaofanya Mtihani wa Darasa la Nane (KCSE) wanajiunga na shule za sekondari. Hayo yanajiri shule za sekondari ziking’ang’ana kusajili wanafunzi wote 1,179,192 waliofanya mtihani mapema mwaka huu. Nafasi zilizoachwa na watahiniwa wa Kidato cha Nne mapema mwaka huu ni 747,161. Hiyo inamaanisha kuwa zaidi ya wanafunzi 400,000 watakosa nafasi au watalazimika kusongamana shuleni na kuwaweka katika hatari ya kuambukizwa virusi vya corona. “Sera ya kusitisha usajili wa shule mpya inafaa kuondolewa. Tunatarajia watoto wetu waende wapi baada ya kumaliza shule za Msingi ikiwa sekondari zimejaa,” akasema Kiranja wa Wengi Bungeni, Emmanuel Wangwe. Mbunge wa Endebess, Bw Robert Pukose, alisema kuwa usajili wa shule mpya haufai kuonyesha upendeleo wa aina yoyote. Alisema kuwa kila mtoto ana haki ya kusomea shule anayoitaka, hivyo usajili wa shule mpya ni njia mojawapo ya kuwapa watoto uwezo wa kuchagua shule wanayoipenda. “Wizara inafaa kuondoa sera ya kusitishwa kwa usajili wa shule mpya. Katika eneobunge langu, kuna shule mbili mpya zilizojengwa kwa pesa ya maendeleo ya jimbo (CDF) na hawana walimu walioajirwa na serikali,” akasema Bw Pukose. Bw Pukose alipinga sera hiyo akidai kuwa itafungia nje shule mpya zinazojengwa nchini.Wizara ya Elimu ilisitisha usajili wa shule mpya mnamo Juni, 15, 2021. Sera hiyo ilisainiwa na Katibu wa Wizara ya Elimu, Julius Jwan, na kusambaziwa maafisa wa elimu wa kaunti zote 47. “Hii ni kuwaarifu kuwa usajili wa shule mpya umesitishwa. Mchakato huo utaendelea baada ya mikakati mipya kuwekwa na mkurugenzi wa uhakikisho wa ubora na viwango vya masomo,” taarifa ulisoma. Bw Jwan alisema kuwa walipokea orodha ndefu ya shule zinazotaka kusajiliwa kutoka kwa wakuu wanaosimamia shule kwenye kaunti mbalimbali. Wizara ya elimu ilisitisha usajili wa shule mpya huku ikisema kuwa shughuli hiyo itarejelewa baada ya maafisa wanaohusika kuweka kanuni mpya. Kamati hiyo inakumbwa na tatizo la ukosefu wa vifaa vya kutosha vya kuendesha shughuli yao, jambo linaloathiri mgao na matumizi ya rasilimali za umma.Wabunge wanatarajiwa kukutana na Bw Magoha ili kujadiliana kuhusu sera hiyo. Waziri Magoha atayajibu maswali mbalimbali ya wabunge kuhusiana na masuala ya elimu na sera aliyoitoa kuhusiana na usitishaji wa usajili wa shule mpya. Mwezi uliopita, Prof Magoha alisema kuwa serikali imeanza mchakato wa kufunga shule zilizo na idadi ndogo ya wanafunzi –hatua ambayo imekosolewa vikali. Prof Magoha alisema kuwa kuna baadhi ya shule nchini zilizo na idadi ya chini ya wanafunzi 20 na zimekuwa zikipokea fedha kutoka kwa serikali. Kibicho: Tutaweka kamera za siri Gikomba kudhibiti mikasa ya moto KATIBU katika Wizara ya Usalama wa Ndani Dkt Karanja Kibicho amesema serikali inalenga kupata suluhu ya kudumu kudhibiti mikasa ya moto inayoshuhudiwa mara kwa mara katika soko maarufu la Gikomba, jijini Nairobi. “Baada ya kuwasaidia, tutaweka kamera za siri kila mahali Gikomba zitakazokuwa zikinasa matukio saa zote,” Dkt Kibicho akasema, baada ya kufanya ziara katika soko hilo maarufu kwa bidhaa za bei nafuu, hasa nguo za mitumba. Eneo la Molo Line, Ghorofani na ambalo ni tajika kwa mavazi ya wanawake ndilo liliathirika kutokana na mkasa huo wa moto. Dkt Karanja alisema kuwa serikali ya kitaifa inashirikiana kwa karibu na Shirika la Kuimarisha Huduma za Jiji la Nairobi, ndilo NMS kuchimba visima Gikomba, ili wafanyabiashara kupata maji. Mikasa ya moto Gikomba si migeni, Juni 2020 wafanyabiashara katika soko hilo wakikadiria hasara nyingine ya kupoteza bidhaa. Idara ya polisi inaendeleza uchunguzi kubaini kiini cha moto wa Ijumaa. Moto huo uliendelea kuteketeza bidhaa za mitumba kwa saa kadhaa kabla ya maafisa wa zima moto kutoka Halmashauri ya Huduma Nairobi (NMS) kuuzima hatimaye saa za alfajiri. “Moto huo ulianza saa kadhaa baada ya usiku wa manane wakati wengi wetu tukiwa tayari tumerejea nyumbani, hivyo hatukupata nafasi ya kuokoa bidhaa zetu,” alisema mfanyabiashara katika soko hilo aliyechelea kutajwa. Maswali yameibuka sasa kuhusiana na visa vya moto katika Soko la Gikomba huku wengi wakilaumu serikali kwa kukosa kuvikomesha. “Tumezoa visa hivi, ni kama kawaida kila mwaka. Hata baada ya wanasiasa kuahidi kila mara vinapotokea kwamba watashughulikia kero hili mambo ni yale yale,” alisema mfanyabiashara kwa jina Kevin Njung’e. Hata hivyo, baadhi yao wanakisia kwamba visa hivyo vinatekelezwa na wanyakuzi wa ardhi wanaomezea mate kipande cha ardhi chenye takriban ekari 30 ambapo Soko la Gikomba limejengwa. Visa vya moto kuteketeza Gikomba kila mwaka vimekuwa kero kuu kwa wafanyabiashara na Wakenya kwa jumla huku ahadi za viongozi na wanasiasa kuhusu kukomesha jinamizi hilo zikisalia maneno matupu. Kisa cha hivi punde kilijiri miezi kadhaa tu baada ya moto uliowasababishia wafanyabiashara hasara ya mamilioni mnamo Februari mwaka jana. Zaidi ya vibanda 2,000 viliteketezwa kabisa kufuatia moto uliozuka mnamo Aprili 2019. Mwaka wa 2018 huenda ndio likuwa mbaya zaidi kwa wafanyabiashara katika Soko la Gikomba kiasi cha kumfanya Rais Uhuru Kenyatta kuitisha uchunguzi kuhusu visa hivyo. Kibarua cha IEBC kuandaa duru ya pili ya uchaguzi 2022 KENYA inakabiliwa na kibarua cha maandalizi ya duru ya pili ya uchaguzi wa urais, ikiwa itajipata hapo kwenye uchaguzi mkuu wa 2022. Kulingana na wadadisi wa siasa, kuna uwezekano mkubwa Kenya kujipata hapo, ikizingatiwa huenda kusipatikane mshindi wa moja kwa moja kwenye duru ya kwanza ya uchaguzi huo. Huo utakuwa uchaguzi wa tatu kufanywa chini ya Katiba ya 2010 nchini, baada ya chaguzi kuu za 2013 na 2017.Kulingana na Katiba, lazima mwaniaji anayetangazwa kuwa mshindi kwenye uchaguzi wa urais kupata asilimia 50+1 ya kura. Kwa mujibu wa wadadisi wa siasa, kibarua kikuu kinachoziandama taasisi muhimu kama Tume ya Huru ya Uchaguzi na Mipaka (IEBC) ni kuhusu mikakati ambayo imeweka kama matayarisho ya hali hiyo. “Lazima taasisi kama IEBC ijitokeze wazi kuwaelezea Wakenya na wadau wengine muhimu kuhusu juhudi ilizoweka kuona kuwa imejitayarisha kuandaa duru ya pili ya uchaguzi wa urais, ikiwa hilo litatokea,” asema Bw Felix Otieno, ambaye ni mtaalamu wa masuala ya chaguzi. Ingawa hadi sasa si wazi kuhusu idadi kamili ya watu ambao watajitokeza kuwania urais, ushindani mkuu unatabiriwa kuwa kati ya Naibu Rais William Ruto na kiongozi wa ODM, Bw Raila Odinga. Kwenye mahojiano na kituo kimoja cha redio Jumanne, Dkt Ruto alitangaza kuwa huenda chama cha UDA kisibuni muungano wowote wa kisiasa na vyama vingine, akieleza wanalenga kukikuza chama kuwa cha kitaifa. “Tumeona jinsi miungano ya kisiasa hugeuka kuwa majukwaa ya usaliti na udhalilishaji wakati inapovunjika. Ili kuepuka tatizo hilo, tunataka kujenga na kukuza chama chetu (UDA) kuwa cha kitaifa. Hili ni kinyume na siasa za awali, ambapo miungano ya kisiasa huwa imekitwa katika ukabila,” akasema Dkt Ruto. Wadadisi wanasema kuwa katika hali ambapo ushindani wa kisiasa utakuwa kati ya Dkt Ruto na Bw Odinga, huenda kusipatikane mshindi wa moja kwa moja. “Hawa ni viongozi wawili wenye umaarufu karibu sawa kote nchini. Ni vigogo wanaoungwa mkono katika karibu kila pembe ya nchi. Bila shaka, hilo linamaanisha yule atakayeibuka mshindi atamshinda mwenzake kwa asilimia ndogo tu ya kura. Vivyo hivyo, yule atakayeshindwa, atashindwa kwa pengo ndogo sana,” asema Bw Kipkorir Mutai, ambaye ni mchanganuzi wa siasa. Wadadisi wanasema, ikizingatiwa kwa mujibu wa katiba ya sasa lazima kuwe na mshindi wa moja kwa moja, sharti wadau na taasisi husika kuhakikisha juhudi zote zimechukuliwa kuona Kenya haitajipata katika kizungumkuti cha kisiasa kama 2007. Vile vile, wanafananisha hilo na 2017, ambapo ilimlazimu Rais Uhuru Kenyatta kubuni handisheki na Bw Odinga, kwani alikuwa akiidhibiti nusu moja ya nchi. “Kuna hatari kubwa ikiwa IEBC na taasisi nyingine hazijajitayarisha kwa uwezekano ambapo Kenya itajipata kwenye duru ya pili ya uchaguzi. “Sababu kuu ni kuwa kama ilivyoshuhudiwa katika miaka ya 2007 na 2017, huenda ikawa vigumu kwa kiongozi anayechaguliwa kuwa rais kuiendesha serikali, kwani atakuwa tu anaiongoza nusu moja ya nchi. “Hivyo, itamlazimu kubuni mwafaka wa kisiasa na yule atakayeibuka wa pili kwenye uchaguzi huo, kwani kama yeye, atakuwa anaidhibiti nusu nyingine ya nchi,” asema Bw Wycliffe Muga, ambaye ni mdadisi wa siasa. Mdadisi huyo anaeleza kuwa taswira hiyo ndiyo iliyowalazimu Rais Mstaafu Mwai Kibaki na Rais Kenyatta kubuni ushirikiano wa kisiasa na Bw Odinga, kwani licha ya kushindwa kwenye chaguzi hizo, bado alikuwa na idadi kubwa ya watu waliokuwa wakimfuata. “Tofauti ya ushindi wa Bw Kibaki na Bw Odinga mnamo 2007 ilikuwa ndogo sana, kiasi kwamba baadhi ya wafuasi Bw Odinga waliamini ndiye aliyeibuka mshindi. Vivyo hivyo, mnamo 2017, wafuasi wa Bw Odinga waliamini serikali ilimwibia kura zake, kwani ni kiongozi mwenye ushawishi na ufuasi mkubwa,” asema Bw Muga. Hata hivyo, anasema hali hizo zingeweza kuepukwa, ikiwa kungekuwa na taasisi muhimu na zinazoaminika na wananchi, kama vile IEBC, Idara ya Mahakama, Idara ya Kitaifa ya Ujasusi (NIS) na Idara ya Polisi. “Mnamo 2007, Bw Odinga alisema hangeenda mahakamani kwani aliamini hangepata haki. Ni sababu hiyo ambapo aliiomba jamii ya kitaifa kuingilia kati ili kuisaidia Kenya. Vivyo hivyo, kutoaminika kwa Idara ya Mahakama mnamo 2017 ndiko kulikochangia ghasia ambazo zilitokea. Haya yalichangiwa na ukosefu wa uwajibikaji miongoni mwa taasisi muhimu,” asema Bw Muga. Kwa hayo, wadadisi wanaeleza imefikia wakati wakuu wa idara hizo kuanza kuonyesha ushirikiano wa pamoja miongoni mwa Wakenya ili kujenga imani yao tunapoelekea 2022. Licha ya hofu hizo, mwenyekiti wa IEBC, Wafula Chebukati anasema wamejitayarisha kukabili hali yoyote itakayotokea, hasa baada ya Rais Kenyatta kuidhinisha majina ya watu wanne watakaojaza nafasi ambazo zimekuwa wazi katika tume hiyo. Kinga ya pamoja (herd immunity) hufanikishwa wakati watu katika jamii wana kinga imara ya mwili dhidi ya virusi au bakteria zinazosababisha maradhi,hivyo basi kumaanisha kwamba hawawezi kuambukizwa wala kusambaza. Mataifa ya ulimwengu yapo mbioni kufikia kiwango kinachohitajika kwa sababu hatua hiyo itapunguza viwango vya maambukizi na kusaidia maisha kurejelea hali ya kawaida. Hata hivyo, wanasayansi wameonya kwamba kuna masuala kadhaa yanayozuia kufanikisha lengo hilo. Huku utafiti wa kina ukithibitisha kwamba chanjo hupunguza uwezekano wa watu kufa au kulazwa hospitalini, watu waliopokea dozi kamili za chanjo bado wanaweza kusambaza virusi vya corona. Wanasayansi hata hivyo wamesema kwamba, jambo hilo linafanya iwe muhimu hata zaidi kupokea chanjo kwa sababu viwango vya juu zaidi vya kinga ya mwili katika jamii, vitapunguza kusambaa kwa Covid-19. Wamefafanua kuwa chanjo zitalinda maelfu ya watu wanaokabiliwa na hatari zaidi dhidi ya kufa kutokana na mikurupuko mipya katika siku za usoni. Dkt Alexander Corbishley, mtafiti kuhusu afya ya umma katika Chuo Kikuu cha Edinburgh alisema kuwa ‘Chanjo zinachangia pakubwa kupunguza makali ya Covid-19 hivyo kumaanisha kuwa zinaokoa maisha. “Chanjo huwa hazizuii kila mtu dhidi ya kuambukizwa na kusambaza ugonjwa huo kwa mtu mwingine. Virusi hivyo bado vinaweza kuzunguka katika jamii, licha ya viwango vya juu vya chanjo au maambukizi ya awali.” “Hivyo basi tunapaswa kuwapa chanjo watu wengi zaidi iwezekanavyo na kukubali kwamba Covid-19 itaendelea kusambaa katika jamii,” alisema. Dhana ya kinga ya pamoja iliangaziwa kwa mara ya kwanza mnamo Machi mwaka uliopita, wakati virusi vya corona na usambazaji wake vilikuwa bado havieleweki. Mshauri mkuu wa wanasayansi Sir Patrick Vallance alidai kuwa kiwango kinachofaa kinaweza kutimizwa ikiwa karibu asilimia 60 ya taifa au watu milioni 40 wana kiwango fulani cha kinga. Kauli yake ilizua utata mkubwa huku serikali, ambayo haikuwa na chanjo zozote za kuokoa maisha wakati huo, ikishutumiwa dhidi ya kupanga njama za kuwaacha maelfu ya watu kuaga dunia ili kutimiza kiwango hicho. Hofu wezi wakijaribu kufukua mwili wa mbunge KULIZUKA sintofahamu katika kijiji cha Kaguma, Kaunti ya Meru baada ya wezi kuvamia kaburi la aliyekuwa mbunge wa Imenti ya Kati marehemu Gideon Mwiti wakitaka kufukua mwili wake na kuiba vito vya thamani (blingbling). Polisi waliitwa haraka kuokoa hali baada ya genge hilo kufika katika kaburi hilo saa saba usiku wa kuamkia Jumapili, tukio ambalo liliwashangaza wanakijiji mno. Japo idadi yao haikujulikana, wezi hao walitoroka baada ya vijana waliokuwa wakilinda kaburi hilo kuwaona na kupiga kelele wakiitisha msaada wa kupambana nao. Aliyekuwa mwenyekiti wa Hazina ya Ustawi wa Maeneobunge (NG-CDF), Frank Muthuri ambaye alikuwa rafiki wa marehemu, alisema aliamshwa usingizini baada ya kupokea simu ya vijana walinzi waliodai kuwa walikuwa wamepigwa kwa mawe. Mmoja kati ya vijana hao alinyunyiziwa kemikali isiyojulikana iliyomwaacha akiwa hajitambui na kulazimika kubebwa juu ili kusaidiwa. Bw Muthuri alisema alikisia kuwa kaburi hilo lingevutia wezi baada ya kaburi la mtu mwingine mashuhuri kufukuliwa mnamo Juni katika eneo la Kiagu. Bw Mwiti alihudumu kama mbunge kati ya 2013-2017 japo alianzisha miradi ya uwekezaji ambayo iliporomoka na mamilioni ya pesa za wanachama. Kaburi lake lilikuwa la kina cha futi nne pekee ikizingatiwa kuwa eneo hilo limejaa mawe na lilifunikwa kwa mchanga. “Tulijua kuwa kaburi hilo lingevamiwa kutokana na kisa cha hapo awali. Hiyo ndiyo maana tuliwapa vijana wanne kibarua cha kutoa ulinzi ila wakatupigia simu wakisema walivamiwa na genge lililowarushia mawe,” Hata hivyo, polisi katika kituo cha polisi cha Kaguma walifika na kutoa ulinzi japo kaburi hilo halikuwa limeguswa. Bw Muthuri alishuku madai ya vijana hao, akisema huenda ilikuwa njama ya kutaka walipwe ujira wa Sh1,000 badala ya Sh500. Kulingana na Bi Isabella Mugure ambaye ni mfanyakazi anayehusika na kuangazia maslahi ya watoto mayatima eneo hilo, huenda wezi hao walivutiwa na makazi ya kifahari ya marehemu na kuchochewa na mahubiri ya askofu aliyeongoza mazishi ya mwanasiasa huyo. “Mhubiri alisimulia jinsi mwili wa tajiri aliyezikwa kwa jeneza la bei ghali na nguo na viatu vya bei ghali ulifukuliwa. Waliona jeneza la mheshimiwa lilikuwa ghali na walifikiria alizikwa na vito vya thamani,” akaongeza. Covid: Wadau wa utalii walalama kubaguliwa WADAU katika sekta ya utalii wamelalamika kuwa sekta ya utalii inabaguliwa serikali inapoendelea kujaribu kurejesha hali ya kawaida ya kimaisha kipindi cha janga la corona. Hii ni baada ya serikali kutangaza itaruhusu magari ya uchukuzi wa umma kubeba abiria kwa viti vyote kuanzia leo. Wasimamizi wa hoteli maeneo ya Pwani wameitaka serikali ilegeze kamba kuhusu kanuni za kupambana na virusi vya corona ambazo zinaathiri sekta ya utalii. Afisa mkuu katika Chama cha Wahudumu wa Hoteli, Dkt Sam Ikwaye alisema sekta hiyo imeathirika sana na sera za serikali zilizonuia kuepusha maambukizi ya virusi vya corona ikilinganishwa na sekta nyingine za kibiashara na kijamii. “Tunataka mkutano na maafisa wa wizara za afya na utalii ili tupate mwelekeo kuhusu sekta hii. Mwaka mzima wa 2020 ulikuwa wa hasara, hivi sasa 2021 inakaribia kukamilika kwa hasara. Ifikapo 2022 itakuwa ni mwaka wa kisiasa, tutafufua vipi biashara zetu baada ya 2022?” akauliza. Sekta ya utalii ni miongoni mwa zile zilizoshuhudia maelfu ya watu wakipoteza ajira hasa katika maeneo ya Pwani kwa sababu ya upungufu wa watalii. Hali hiyo ilisababishwa na sera ambazo zilifanya iwe vigumu kwa watu kusafiri kitaifa na kimataifa, sera kuhusu idadi ndogo ya watu wanaotakikana kukubaliwa kukutana kwa wakati mmoja na wakati mwingine marufuku ya mikutano ya ana kwa ana, kufungwa kwa maeneo ya burudani yaliyokuwa vivutio vya utalii, na sheria kali za kudhibiti mikahawa na baa. Dkt Ikwaye alilalamika kuwa wafanyabiashara katika sekta hiyo sasa wamegeuka ombaomba wanapojaribu kuendeleza maisha yao. Alisema wamiliki wengi wa hoteli waliwekeza pesa nyingi ili kuhakikishia wageni usalama wao dhidi ya Covid-19 lakini bado serikali haitaki waendeleze biashara kama ilivyokuwa kawaida ilhali sekta nyingine zinaruhusiwa. Meneja Mkuu wa Hoteli za kenya Safari, Bw Joseph Ndunda, alisema sekta hiyo inabaguliwa kwani nyingine ambazo hata hazifuati kanuni ipasavyo zinaruhusiwa kuendeleza biashara kama kawaida. Jumanne iliyopita, Waziri wa Utalii, Bw Najib Balala alitangaza mikakati mipya inayolenga kufufua utalii wakati huu wa janga la corona, lakini wawekezaji katika sekta hiyo wanalalamika kuwa serikali haijamakinika katika suala hilo. Mojawapo ya mipango aliyotangaza ni kuwapa kipaumbele wahudumu wa hoteli kupokea chanjo ya kuwalinda dhidi ya Covid-19. MFANYAKAZI katika hoteli moja jijini Nairobi alishtakiwa jana kwa kupokea Sh13milioni kutoka kwa wafanya biashara sita akidai atazizalisha ziwe Sh1.3bilioni kwa kuuza sarafu ya Germany Rupee iliyokuwa imetengenezwa kwa kwa madini ya Mercury. Akiomba aachiliwe kwa dhamana Bi Njui alieleza mahakama hayumo kazini na anaomba korti imwachilie kwa kiwango cha chini cha dhamana.“Naomba hii mahakama iniachilie kwa kiwango cha chini mno cha dhamana. Kesi hii ilianza 2017 na inamuhusu mume wangu,”Bi Njui alimweleza hakimu.Mshtakiwa huyo alisema ameacha watoto wake bila mtu wa kuwatunza na angelipenda aachiliwe awarejelee.“Sikuhusika hata na kesi hii. Pia aliagiza aachiliwe kwa dhamana ya Sh700,000 pesa tasilimu kama alivyoachiliwa mumewe.Kesi inayomkabili Bi Njui ni kwamba kati ya Januari 2014 na Oktoba 31 2016 akishirikiana na mtu mwingine ambaye ameshtakiwa tayari walikula njama za kumlaghai Bi Mercy Njeri Gocho Sh7.6milioni akidai atazizalisha ziwe Sh760milioni katika muda wa miezi sita akiuza sarafu za Germany Rupee zenye madini ya Mercury. Shtaka la pili dhidi yake lilidai kati ya Januaru 2015 na Januari 2017 alipokea Sh1.4milioni kutoka kwa Bw Nicholas Kihara Njoroge akida atazizalisha kuwa Sh140milioni katika muda wa miezi sita akiuza sarafu za Germany Rupee zilizo na madini ya Mercury. Serikali ya Israel yapiga jeki mpango wa utekelezaji 4-K Club kupitia mchango wa miche ya mboga UFUFUZI wa mpango wa 4-K Club katika shule nchini umepigwa jeki baada ya serikali ya Israel kutoa msaada wa miche 10,000. Kupitia ubalozi wa taifa hilo nchini, Israel imetoa mchango wa miche 5,000 ya sukumawiki na kiwango sawa na hicho cha spinachi. Miche hiyo imesambazwa kwa shule 10 katika Kaunti ya Nairobi. Akiahidi kusaidia kuendeleza mpango wa 4-K Club, Waziri wa Kilimo Peter Munya alisema uteuzi wa shule zitakazonufainika na miche hiyo ulizingatia nafasi ya ardhi na uwezo kuitunza. 4-K Club ikilenga kusaidia kuboresha sekta ya kilimo nchini, Bw Munya alisema uzinduzi wake utakuwa wenye manufaa makubwa kufanikisha mojawapo ya Ajenda Nne Kuu za Rais, kuwepo kwa chakula cha kutosha na usalama. Juni 4, 2021, Rais Uhuru Kenyatta alizindua upya mpango huo, kuanza kutekelezwa katika shule zote za msingi na upili nchini. “Wizara yangu itaendelea kupiga jeki 4-K Club, mpango ambao unalenga kukuza wanafunzi katika sekta ya kilimo na ufugaji. Ufuufuzi wake unaenda sambamba na Ajenda ya Rais kuhakikisha nchi hii ina chakula cha kutosha na salama,” Bw Munya akasema wakati wa uzinduzi wa usambazaji wa miche hiyo kwa shule zitakazonufaika. Alisema wizara yake kwa ushirikiano na ile ya maji, inafanya mipango kuhakikisha kila shule ina chanzo cha maji ya kutosha, kama vile kuchimba mashimo na mabwawa. “Shule pia zikumbatie mfumo wa uvunaji maji ya mvua ili tuendeleze mpango huu,” Bw Munya akahimiza. “Kwa vijana walio kwenye kilimo, mkumbatie matumizi ya teknolojia ya kisasa kukiboresha. Muwe wabunifu katika nyanja mbalimbali za kilimo,” waziri akashauri. Akizungumza wakati wa usambazaji wa miche hiyo Kilimo House, Nairobi, Balozi wa Israel nchini Kenya Oded Joseph, alipongeza jitihada za Rais kufufua 4-K Club, akieleza kwamba itasaidia kuimarisha sekta ya kilimo. “Huu ni mwanya wa kipekee kushirikisha vijana katika nyanja ya uzalishaji wa chakula, usambazaji na pia uongezaji thamani. Utasaidia kuangazia uhaba wa chakula, waukumbatie,” balozi akahimiza. Mturuki mwandani wa Dkt Ruto afurushwa nchini MFANYABIASHARA Harun Aydin ambaye ni mwandani wa Naibu Rais William Ruto, Jumatatu alfajiri alisafirishwa kwa nguvu hadi nchini mwake Uturuki, siku ambayo alitarajiwa kuwasilishwa mahakamani kufunguliwa mashtaka ya ugaidi. Kulingana na wakili wake Ahmednassir Abdullahi, serikali ya Kenya ilichukua hatua hiyo baada ya kubaini kuwa haikuwa na ushahidi wa kuhimili kesi dhidi ya Aydin. “Nimethibitisha kuwa Harun Aydin alirejeshwa nchini mwake saa kumi alfajiri. Serikali iligundua kuwa haingeweza kuhimili kesi ya uhalifu dhidi yake,” Bw Abdullahi, almaarfu, Grand Mullar, alisema kupitia akaunti yake ya Twitter. Wakili huyo mkuu – SC – alisema alikuwa tayari kumwakilisha raia huyo wa Uturuki katika mahakama ya kusikiliza kesi za ugaidi iliyo eneo la Kahawa West, Kaunti ya Kiambu. Bw Abdullahi pia aliapa kuwasilisha kesi mahakamani kutaka kwamba Bw Aydin arejeshwe nchini ili afunguliwe mashtaka kwa mujibu wa sheria. “Unawezaje kumkamata mtu barabarani kwa madai kuwa anafadhili ugaidi kisha kama serikali unakosa ujasiri wa kumleta mahakamani ili kufanikisha kushtakiwa kwake? Hii inaonyesha kuwa serikali hii ni dhalimu na haina haya,” akawaambia wanahabari nje ya mahakamani hiyo. Akaongeza: “Kama mawakili wake tutapinga hatua ya kumfurusha nchini kwa sababu iliendeshwa kinyume cha sheria na taratibu zilizowekwa. Serikali haiwezi kumfurusha mtu kwa sababu ni rafiki ya Naibu Rais. Hiyo sio hatia. Kwa hivyo, tutapinga hatua hiyo na kumrejesha Aydin nchini mwaka huu au mwaka ujao au mwaka mwingine.” Bw Aydin alikamatwa Jumamosi katika uwanja wa ndege wa Wilson, Nairobi muda mfupi baada ya kuwasili nchini kutoka Uganda. Mgeni huyo ambaye Dkt Ruto amedai kuwa ni mwekezaji halali, alikuwa miongoni mwa wandani wa naibu huyo wa rais walioratibiwa kuandamana naye Uganda kwa kile kilichotajwa kama ziara ya kibinafsi. Isuzu EA yapangia Kipchoge mapokezi motomoto KAMPUNI ya magari ya Isuzu East Africa imeeleza kufurahia balozi wake wa magari ya D-Max, Eliud Kipchoge aliyehifadhi taji la mbio za kilomita 42 kwenye Olimpiki 2020 nchini Japan mnamo Agosti 8. Kipchoge,36, alitwaa taji kwa saa 2:08:38 baada ya kuwa mbele pekee yake zikisalia kilomita 10. Mshikilizi huyo wa rekodi ya dunia ya wanaume ya umbali huo ya saa 2:01:39 kutoka ushindi wake wa Berlin Marathon mwaka 2018, amekuwa balozi wa magari ya D-Max tangu mwaka 2017. “Tunafurahi sana, kuvutiwa na kujivunia na mafanikio ya Kipchoge kwenye Olimpiki na pia kushirikiana naye. Imekuwa safari ndefu na inaendelea kuwa ya kusisimua. Tuna hamu ya kuendelea na ushirikiano huu hata zaidi,” kampuni hiyo imeambia Taifa Leo, Agosti 9, 2021 kupitia kwa afisa wake wa mawasiliano Dancan Muhindi. Alifichua kuwa kampuni hiyo inapanga kumuandalia mapokezi katika makao yake makuu yanayopatikana katika barabara ya Mombasa Road. Kufikia mwaka 2020, mfalme huyo wa marathon alikuwa amepokea Sh30 milioni kutoka kwa Isuzu East Africa ikiwemo kupewa gari la D-Max alipovunja rekodi ya dunia ya 2:02:57 iliyowekwa na Mkenya Dennis Kimetto katika Berlin Marathon mwaka 2014 na lingine mwaka 2019 alipoingia katika mabuku ya historia kwa kuwa binadamu wa kwanza kukamilisha mbio za kilomita 42 chini ya saa mbili. Alitimka mbio maalum za INEOS1:59 Challenge mwezi Oktoba 2019 kwa saa 1:59:40 jijini Vienna, Austria. Tangu isaini kandarasi na Kipchoge, kampuni hiyo inasema kuwa soko lake limeimarika kutoka asilimia 19 hadi 29 katika kipindi cha kwanza cha miaka mitatu. Kwenye Olimpiki 2020, Kipchoge alifuatiwa kwa karibu na Mholanzi Abdi Nageeye (2:09:58) na Mbelgiji Bashir Abdi (2:10:00), huku Mkenya mwingine Lawrence Cherono akikamata nafasi ya nne (2:10:02) naye Amos Kipruto alikuwa katika orodha ya wakimbiaji 30 ambao hawakumaliza. Kipchoge na Wakenya wenzake wanatarajiwa kuondoka Japan kurudi nyumbani mnamo Agosti 9. Huenda Kipchoge akaelekea nyumbani kwake mjini Eldoret katika kaunti ya Uasin Gishu kwanza kabla ya kurejea jijini Nairobi kwa mapokezi ya Isuzu East Africa. Bi Jumwa ameshtakiwa kwa madai ya kushiriki katika njama ya ufisadi wa Sh19 milioni zilizolipwa kwa kampuni ya Multiserve kupitia kwa zabuni nambari MLD/NG-CDF/01/2017/2018 iliyotolewa na afisi ya CDF ya Malindi. Makundi 10 ya wafanyabiashara Thika yapokea mkopo wa Sh1.4 milioni VIKUNDI 10 vya wafanyabiashara vimenufaika na mkopo ya Sh1.4 milioni ili kujiendeleza zaidi. Fedha hizo zimetolewa na serikali kupitia kwa hazina ya kuondoa ufukara yaani Poverty Eradication Fund ili kuwapa mwelekeo wa kujiendeleza kibiashara. Afisa wa idara ya Shirika la maendeleo kaunti ndogo ya Thika Magharibi, Bi Mercy Kinoti, alieleza kuwa kila kikundi kinajumuisha kati ya watu 10 na 20 ambao wanatarajia kuendesha biashara zao kwa pamoja. Alisema vikundi hivyo vilipokea kati ya Sh50,000 hadi Sh250,000 ili kupanua biashara zao mashinani. “Kwanza kabla ya kutoa kiwango hicho kwa vikundi hivyo, tunawahamasisha kwa kuwapa mawaidha kuhusiana na biashara,” alifafanua Bi Kinoti. Wanufaika walishauriwa kurejesha hela hizo chini ya kipindi cha miezi 12 ili pia vikundi vingine viweze kunufaika na mkopo huo. Wote waliopokea mkopo huo walishauriwa kutumia fedha hizo kwa makini ili ziweze kuwanufaisha pamoja na familia zao. Bi Kinoti alihimiza vikundi vingi vijitokeze na kujisajili kwa afisi za serikali ili pia wanachama wao nao waweze kunufaika pakubwa na mikopo hiyo. Wengi waliofika kupokea fedha hizo walipongeza juhudi za serikali za kuwajali wafanyabiashara wa viwango vya chini huku wakitaka waongezwe fedha zaidi. Isitoshe, wakazi waliofika kusaidia kuzima moto walilazimika kutazama kwa mabali kufuatia milipuko ya mitungi na kemikali za mapipa ya rangi iliyoogofya. “Milipuko ya mitungi ililazimisha kila mmoja wetu kukimbilia usalama wake kwa kuogopa. Wazimamoto walikuwa wakijaribu kupambana na moto lakini maji yalikuwa yakiisha kwa malori yao kila wakati wakiuzima moto,” Bw Roba akasema. Hiki ni kisa cha tatu cha moto kuripotiwa kwa kipindi cha mwezi mmoja mtaani humo. Mikakati ya serikali ilinusuru Kenya kwa corona – Uhuru RAIS Uhuru Kenyatta amesema kwamba mikakati ya serikali yake iliokoa nchi mwaka 2020, janga la corona lilipovuruga uchumi na kuathiri nchi nyingi ulimwenguni. Alisema kwamba kupitia hatua za kukinga raia kutokana na athari za janga la corona ambazo serikali yake ilichukua, uchumi wa Kenya haukuporomoka kama wa baadhi za nchi ulimwenguni. Kwenye hotuba yake ya hali ya taifa bungeni, Rais Kenyatta alisema kwamba mipango kama vile Kazi Mtaani na kupunguza viwango vya ushuru, kusaidia biashara kupitia kupunguza viwango vya riba ilisaidia kuokoa uchumi. Alisema kwamba hatua za serikali yake zimefanya uchumi kuanza kufufuka huku Kenya ikiorodheshwa nchi ya sita tajiri barani Afrika. Licha ya janga la corona kuathiri sekta kadhaa za uchumi, Rais alisema kwamba Mamlaka ya Ukusanyaji Ushuru KRA ilipitisha kiwango cha ushuru ilichokuwa imeweka kutoka Sh1.5 trilioni hadi Sh1.67 trilioni. Alisema kwamba ni kufuatia ufanisi wa mipango hiyo alitangaza awamu ya tatu ya kufufua uchumi ikiwemo Kazi Mtaani, kufufua sekta za kilimo, mifugo na afya. Katika awamu hiyo, Wakenya walioshindwa kulipa mikopo katika kipindi cha corona watapata afueni. Wakili wa Serikali aagiza Miguna aruhusiwe kurudi WAKILI Mkuu wa Serikali, Bw Ken Ogeto, ameziagiza wizara za Mashauri ya Kigeni na Usalama wa Ndani kuhakikisha wakili Miguna Miguna amepata stakabadhi za usafiri kutoka kwa ubalozi wa Kenya nchini Canada na Ujerumani. “Tumepokea hakikisho kutoka kwa Wizara ya Usalama wa Ndani kwamba Idara ya Uhamiaji imewaagiza maafisa wake katika balozi za Kenya jijini Ottawa (Canada) na Berlin (Ujerumani) kumpa Dkt Miguna stakababadhi anazohitaji baada yake kujaza fomu maalum,” akasema Bw Ogeto. Dkt Miguna alikuwa amepanga kurejea nchini mnamo Novemba 16, lakini safari yake ikasambaratika, baada ya Shirika la Ndege la Air France kusema limepokea agizo kutoka kwa serikali ya Kenya kutomruhusu kusafiri. Baadaye, alidai “kuhangaishwa” na maafisa wa ubalozi wa Kenya nchini Ujerumani, alipowapelekea agizo la Mahakama Kuu kuwataka kumpa stakabadhi za usafiri. Dkt Miguna amekuwa uhamishoni nchini Canada tangu 2018, baada ya kurejeshwa kwa nguvu na serikali kwa kumwapisha kiongozi wa ODM, Bw Raila Odinga kama “rais wa wananchi.” Washukiwa saba wa wizi wa simu za rununu wanaswa Thika POLISI mjini Thika mnamo Ijumaa waliwanasa watu saba ambao inadaiwa wamekuwa wakiiba simu za wakazi. Kamanda mkuu wa polisi katika Kaunti ya Kiambu Bw Ali Nuno, alieleza kuwa kwa muda wa miezi miwili mfululizo washukiwa hao wamewahangaisha wakazi wa Thika kwa kuwaibia simu zao. Alisema washukiwa hao walifikishwa mahakamani lakini mmoja wao pekee ndiye aliachiliwa kwa dhamana ya laki mbili. Akizungumza na wanahabari katika kitua cha polisi cha Thika, kamanda huyo wa polisi alisema wamiliki watatu wa simu hizo zilizoibwa walifika katika kituo cha polisi cha Thika na kutambua simu zao zilizoibwa hivi majuzi. Aliwataja washukiwa hao kama hatari kwa usalama kwa sababu walikuwa wakitumia gari na pikipiki wanapotekeleza uhalifu huo. Alisema uchunguzi wao unaonyesha wanatekeleza wizi huo asubuhi wananchi wakielekea kazini na jioni wanapotoka katika sehemu zao za kazi. “Washukiwa hao baada ya kuiba simu wakiwa kwenye pikipiki, hurusha ndani ya gari simu hizo halafu linatoka kwa kasi huku nao wakilifuata kwa nyuma,” alifafanua kamanda huyo wa polisi. Mwanamke ashukiwa kuwa gaidi WAPELELEZI kutoka Idara ya Uchunguzi wa Jinai (DCI) mnamo Jumatano, Disemba 1, walimkamata na kumtia kizuizini mwanamke anayehusishwa na kundi la wapiganaji wa al-Shabaab. Haya yamejiri huku serikali ikiimarisha mikakati ya kuhakikisha usalama kote nchini hasa maeneo ya pwani katika msimu huu wa sherehe. Mwanamke huyo mwenye umri wa miaka 22, alikamatwa Jumanne jioni, Novemba 30, katika eneo la Tinderet, Kaunti ya Nandi. Maafisa katika Kituo cha Polisi cha Sighor walifanikiwa kumfumania na kumkamata mshukiwa aliyekuwa akiishi na mwanamme katika kijiji cha Kamalambu, baada ya kudokezewa na wanakijiji waliomtilia shaka. “Hofu ya wanakijiji ilithibitishwa wakati mwanamke huyo alipokuwa akihojiwa. Aliwaeleza makachero kwamba amekuwa nchini Somalia kwa miaka miwili huku akidai alikuwa ametekwa nyara na wanamgambo wa kundi la kigaidi la Alshabab, mjini Kilifi, mnamo 2019,” ilisema taarifa kutoka kwa DCI. Kulingana na DCI, mshukiwa alikiri kupokea mafunzo kuhusu ujuzi wa kutumia silaha, kushika watu mateka na matumizi mengineyo ya vilipuzi miongoni mwa maarifa mengine. “Mwanamke huyo anasemekana kuhudhuria shughuli iliyokamilika hivi majuzi ya uteuzi wa makurutu wa KDF katika vituo mbalimbali,” “Makachero wa Kitengo cha Kukabiliana na Ugaidi wameanzisha uchunguzi kuhusu suala hilo na wanaendelea kumhoji mshukiwa ili kupata habari zaidi,” ilisema DCI. DCI ilipongeza wakazi wa Tinderet kwa kutoa habari hizo muhimu zilizowezesha kukamatwa kwa mshukiwa. “Ushirikiano wa aina hii kati ya umma na maafisa wa polisi unahimizwa mno kwa sababu kudumisha usalama katika taifa ni jukumu letu kwa pamoja,” ilisema DCI. Kisa hiki kinajiri wakati ambapo serikali imeimarisha usalama kote nchini na hasa katika maeneo ya pwani katika mwezi huu wa Disemba unaosheheni sherehe kadhaa. WAHITIMU wapatao 5,000 wa Chuo Kikuu cha Mount Kenya (MKU) wamehimizwa kuonyesha ujuzi wao baada ya kukamilisha masomo yao. Katibu katika Wizara ya Elimu anayehusika na Elimu ya Juu na Utafiti Balozi Simon Nabukwesi alipongeza juhudi zinazofanywa na MKU kwa kuzingatia maswala ya utafiti na ubunifu. Katibu huyo ambaye alikuwa mgeni wa heshima kwenye hafla ya Ijumaa – awamu ya 20 ya kufuzu – alipongeza juhudi zinazoendeshwa na chuo hicho. Hafla hiyo ilihudhuriwa na wahitimu wachache kwa sababu iliendeshwa kwa mseto ikiwemo kupitia mtandaoni. MKU ilizingatia sheria za Wizara ya Afya kuhusu kuzuia usambazaji wa Covid-19. Katibu huyo alipongeza MKU kwa kufanya ushirikiano na Chuo Kikuu cha Makerere katika maswala ya fedha za utafiti takribani Sh10 milioni tangu mwaka wa 2018. Alieleza heshima aliyopewa Rais mstaafu Mwai Kibaki kwamba ni jambo la kupongezwa na nchi mbili, Kenya na Uganda, ikizingatiwa aliwahi kusomea katika Chuo Kikuu cha Makerere nchini Uganda. Mwanzilishi wa MKU Profesa Simon Gicharu, alieleza jinsi chuo hicho kinavyopania kujenga jumba la kisasa la matibabu ambalo litakuwa na makazi ya wanafunzi, jumba la masomo, na maabara ya kipekee. Alieleza jinsi MKU ilivyotumia takribani Sh300 milioni kujenga chumba cha upasuaji wa maiti cha General Kago katika hospitali ya Thika Level Five. Prof Gicharu alijitolea kufadhili masomo ya mwanafunzi Milly Nafula ambaye alikosa kujiunga na chuo kikuu miaka 14 iliyopita licha ya kupata alama ya A- katika mtihani wa kitaifa wa Kidato cha Nne (KCSE). Baada ya masaibu ya mwanafunzi huyo kuangazia katika vyombo vya habari aliamua kuchukua jukumu hilo hadi akamilishe masomo yake. Chansela wa MKU Prof John Strutters aliyesoma hotuba yake kupitia mtandao akiwa Scotland, alipongeza chuo hicho kwa kuendesha kongamano muhimu la Yunus Global Social Business Summit, mwezi Novemba 2021. Alieleza kuwa ushirikiano ndio njia ya pekee ambayo itaipa MKU mwongozo wake wa miaka 10 ijayo. Wakati wa hafla hiyo MKU ilijivunia kupata wahitimu sita ambao wamepiga hatua katika masomo ya uzamifu (pHD) ambapo wawili ni wa jinsia ya kiume nao wanne ni wa jinsia ya kike. Alisema wanafunzi wengi ni wa kutoka humu nchini lakini pia kuna wa mataifa mengine. Baadhi ya wanafunzi wengine walio katika chuo hicho wanatoka nchi za Nigeria, Burundi, Chad, Gabon, Cameroon na Tanzania. “Jambo hilo pekee linaashiria umuhimu wa mwenye ari ya kupata elimu kuamua kujiunga na MKU,” alisema Prof Jaganyi. Alieleza kuwa hivi majuzi chuo hicho kilipata ufadhili wa Sh7 milioni kutoka kwa Shirika la International Research and Development (IRD) kwa lengo la kutoa masomo kuhusu homa hatari ya Covid-19 katika kaunti za Kiambu na Nairobi. Alipongeza juhudi za chuo hicho kuwafikia wakazi wa mashinani na kuwafadhili na misaada tofauti. WATUMIAJI wa mtandao wa kijamii wa Twitter wameonyesha hisia mseto baada ya Gavana wa Kitui Charity Ngilu kuchapisha picha ya Naibu Rais William Ruto akiwa amevalia mavazi ya kitamaduni na kisha kudai kwamba ni kama alisaka huduma za mganga. Kwenye picha zilizomfanya Bi Ngilu kutoa matamshi ya aina yale, Naibu Rais alikuwa amejiunga na wakazi wa kaunti ya Turkana katika sherehe za sita za Tobong’u Lore. Isitoshe, Dkt Ruto alikuwa pamoja na magavana kutoka kaunti za Turkana, Uasin Gichu na Baringo. Vuta nikuvute iliyosheheni mtandaoni ilionyesha misimamo ya wanaomshabikia Naibu Rais kwa upande mmoja na wanaomshabikia kiongozi wa chama cha ODM, Raila Odinga kwa upande mwingine. “Turkana ina utamaduni wa kipekee na ambao wao hulinda kwa fahari. Naibu Rais, huheshimu utofauti wa utamaduni na aliwaunga wenyeji wa Turkana katika kusherehekea mila zao. Ni vibaya kuwaona watu wakikejeli na kutumia maneno kama uganga,” akasema Milicent Omanga. “Ni kwa nini wanasiasa wengine pamoja na Wakenya huchafulia wenzao jina huku wakidhani wanajijengea sifa? Ni vyema tufanye siasa zinazoongozwa na masuala sio hisia za watu,” akaeleza Fred Kathanga. “Hakuna uganga wowote hapa. Huu ni utamaduni wa wenyeji wa jamii pana ya Turkana. Viongozi wanapaswa kuacha kuwapotosha watu kwa kuzungumza yaliyo kweli na kuheshimu tamaduni za watu wengine,” akaandika Kariuki Wanjahi. “Huu ni uganga sisi sio wajinga,” akasema Brian Luka. “Unapaswa kuwaomba msamaha wakazi wa Turkana kwa kunasibisha utamaduni wao na uganga,” akaeleza Makau Muli. Uhuru arejesha Jamhuri eneo ilikoanzia RAIS Uhuru Kenyatta jana Jumapili alirejesha maadhimisho ya sherehe za Sikukuu ya Jamhuri katika Bustani ya Uhuru, Nairobi, ambako zilifanyika kwa mara ya kwanza Kenya ikianza kujitawala Desemba 12 1964. Kwenye hotuba yake, Rais Kenyatta alisema hatua hiyo inalenga kuwafahamisha Wakenya kuhusu safari ambayo Kenya imepiga ili kufikia iliko. Sherehe hizo zilifanyika kwa mara ya kwanza katika bustani hiyo mnamo Desemba 12, 1964, baada ya Bw Kisoi Munyao kupandisha bendera ya Kenya katika Mlima Kenya na kutoa bendera ya ‘Union Jack’, iliyowakilisha utawala wa kikoloni. Sherehe hizo ziliongozwa na hayati Mzee Jomo Kenyatta baba yake Rais Uhuru, ambaye alikuwa rais wa kwanza wa Kenya huru. Hata hivyo, mtindo huo ulibadilika kadri miaka ilivyosonga, baada ya marais kama marehemu Daniel Moi, Mwai Kibaki na sasa Rais Kenyatta kuchagua viwanja vya michezo vya Moi (Kasarani) ama Nyayo kuadhimisha sherehe hizo. Kinyume na ilivyokuwa awali, bustani hilo limefanyiwa ukarabati mkubwa chini ya usimamizi wa Jeshi la Kenya (KDF). Serikali inasema muundo wake mpya unalenga kuwavutia Wakenya na wageni zaidi kuutembelea, kama mojawapo ya maeneo ya kihistoria nchini. “Ni mojawapo ya njia za kulinda na kuhifadhi historia yetu,” akasema Katibu wa Usalama wa Ndani, Dkt Karanja Kibicho, ambaye ndiye aliongoza shughuli za maandalizi ya sherehe hizo. “Nawaomba wanaume kujihusisha na masuala yanayoweza kuwasaidia maishani na kuinua uchumi wa taifa nikisema wanawake wengi wanahusisha kuvunjika kwa ndoa zao na hunywaji wa pombe haramu ya chang’aa,” Bw Odingo akanena. Madiwani 15 wa Nyandarua kujibu madai ya kujitengea mamilioni TUME ya Maadili na Kukabiliana na Ufisadi (EACC) imeagiza madiwani 15 wa Kaunti ya Nyandarua kujibu madai ya kujitengea Sh3.6 milioni kinyume cha sheria katika mwaka huu wa kifedha. Mkuu wa EACC eneo la Kati, Bw Charles Rasugu, alisema madiwani hao wanatarajiwa kufika mbele ya wachunguzi Jumanne, Jumatano na Alhamisi huku baadhi ya madiwani maalum, wakitarajiwa kuitwa baadaye kuhojiwa kuhusiana na madai hayo. Hata hivyo, madiwani hao walihusisha hatua hiyo na siasa wakisema ni wale wanaompinga Spika Wahome Ndegwa walioitwa kufika mbele ya maafisa wa EACC. Diwani wa wadi ya Shamata, Bw Gitau Njamba alisema kwamba hawajapokea barua yoyote kutoka kwa EACC na kwamba wako tayari kujiwasilisha wakiitwa rasmi. “Tumeona nakala ya barua ya EACC inayotaja majina yetu ikisambazwa katika mitandao ya kijamii. Hatuelewi ni kwa nini nakala ilisambazwa katika mitandao ya kijamii kabla ya kuwasiliana nasi rasmi. Tunaona siasa katika suala hili nzima lakini tuko tayari kufika mbele ya EACC mawasiliano rasmi yakifanywa. Hatuna sababu ya kuwa na wasiwasi, kuogopa na hatuna chochote cha kuficha,” alisema Bw Gitau. Alipuuza madai kwamba EACC imeingiza siasa na kuungana na Spika Wahome akisema ni jukumu la tume kuchunguza madai yote yanayohusiana na ufisadi. “Malalamishi ni kwamba madiwani hao walipokea pesa katika akaunti zao binafsi ambazo hawakufaa kupata. Hii ilikuwa wakati kulikuwa na mzozo wa uongozi katika bunge la kaunti, kama wako hawana kosa, EACC haitakuwa na shida nao,” aliongeza Bw Rasugu. Mradi wa maji kuimarisha maisha ya wakulima Gatundu WAKAZI wa wadi ya Mang’u, Gatundu Kaskazini watanufaika pakubwa kutokana na mradi mkubwa wa maji wa Kamwamba. Mradi huo umefadhiliwa na serikali ya Kaunti ya Kiambu. Mradi huo uliozinduliwa majuzi na Gavana wa Kaunti ya Kiambu Dkt James Nyoro utanufaisha familia nyingi eneo la Gatundu Kaskazini ambao wanategemea kilimo. Kulingana na afisa mkuu wa kaunti ya Kiambu anayesimamia mradi huo Bw Kimani wa Gachihi, ni kwamba una manufaa makubwa kwa wakazi. Bw Gachihi alisema mradi huo wa Kamwamba ni wa kunyunyuzia maji kwenye mashamba ya wakulima wanaoendesha kilimo tofauti. Naye Bw Mwangi Njoroge alisema hapo awali walipata mambo kuwa magumu katika mashamba yao, lakini katika siku za hivi karibuni “tumepata afueni.” Alisema wakazi wanaoishi maeneo yapatayo mraba wa kilomita tatu (3) tayari wamepata maji ya kunyunyuzia kwenye mashamba yao. Alisema watazidi kuhamasisha wakazi hao ili waweze kuelewa umuhimu wa kuzidi kufanya kazi za kunyunyuzia maji katika eneo hilo huku wakiwapa mawaidha ili kurejelea kazi yao ya hapo awali, ambayo ni kilimo. Jaji Onyango alimwamuru Prof Kiama afike kortini baada ya kumpata na hatia ya kukaidi agizo la Mahakama la Julai 14, 2021 ambapo alisimamishwa kufanya mabadiliko makuu katika usimamizi wa chuo hicho kikuu zaidi nchini. Prof Kiama alipatikana na hatia ya kukaidi agizo akome kubadilisha muundo msingi wa usimamizi wa chuo hicho kikuu na kufutilia mbali vitivo kadhaa bila ya kuwashirikisha washika dau. Agizo la kumzima Prof Kiama kufanya mabadiliko hayo bila kushauriana na wasimamizi wa vitivo mbali mbali, Wizara ya Elimu, Tume ya Elimu katika Vyuo Vikuu Nchini (CUE), mwanasheria mkuu, Waziri wa Elimu Prof George Magoha na katibu mkuu katika wizara ya elimu, lilitolewa mnamo Julai 14, 2021. Chama cha kutetea wafanyakazi katika vyuo vikuu (Uasu) kupitia kwa wakili Titus Koceyo kilimshtaki Prof Kiama kikisema ameidharau mahakama kwa kutositisha uzinduzi wa usimamizi mpya katika Chuo Kikuu cha Nairobi (UoN). Bw Koceyo alieleza mahakama Prof Kiama ameendelea kukaidi agizo la korti kwa kuendelea na kufutilia mbali baadhi ya vitivo na kupunguza nyadhifa za wahadhiri. Kidero, Orengo wahudhuria Azimio La Umoja badala ya korti ALIYEKUWA Gavana wa Nairobi Dkt Evans Kidero anayekabiliwa na kesi ya ufisadi wa Sh68 milioni Ijumaa, Desemba 10, 2021 alihudhuria hafla ya Azimio La Umoja katika uwanja wa Kasarani badala ya kufika kortini kesi hiyo ilipotajwa. Polisi watano wapinga tuhuma katika kesi ambapo mahabusu alifariki ndani ya seli MAAFISA watano wa polisi wanaopinga kushtakiwa kwa mauaji ya mahabusu ndani ya seli wanaomba mahakama kuu isitishe kesi inayowakabili na badala yake iamuru uchunguzi wa kubaini kilichosababisha kifo cha Caleb Otieno Espino mwaka 2018. Otieno alifia katika seli ya Kituo cha Polisi cha Changamwe kaunti ya Mombasa mnamo Septemba 17, 2018. Kwa mujibu wa sheria hizo tatu, imeagizwa mshukiwa akifa akiwa mikononi mwa polisi ama idara ya magereza hakimu aliyekaribu na mahala pa maafa anatakiwa kufanya uchunguzi kutathmini kilichosababisha kifo hicho. Katika kisa cha Otieno, aliyeaga dunia akiwa katika kituo cha polisi cha Changamwe, polisi hao wanasema hakimu mkuu wa mahakama ya Mombasa angefanya uchunguzi kubaini kilichosababisha kifo cha mahabusu huyo. Polisi hao wanaomba mahakama ibatilishe uamuzi wa hapo awali. Watano hao walishtakiwa Septemba 13, 2021 katika Mahakama kuu ya Nairobi kwa kosa la kutekeleza mauaji. “Sekta ya kilimo itakuwa kwa kiwango kikubwa hatua mahususi zikichukuliwa, kuanzia vyuoni.” Elgon Kenya ni tajika Ukanda wa Afrika Mashariki katika utengenezaji na usambazaji wa fatalaiza, mbegu na dawa dhidi ya magonjwa na wadudu waharibifu shambani. Kauli ya Dkt Kantaria imejiri miezi michache baada ya Idara ya Masuala ya Vijana kuelezea wasiwasi kuhusu mtazamo wa vijana katika sekta ya kilimo na ufugaji. Julai mwaka huu, Katibu katika idara hiyo, Bw Charles alisema idadi ya vijana wanaoendeleza kilimo ni ya chini mno. Bw Sunkuli aidha alieleza kusikitishwa kwake na mtazamo wa vijana na jamii katika sekta ya kilimo. “Tumeona baadhi ya wataalamu wakigura sekta ya kilimo na ufugaji. Ni jambo la kushangaza, na linaibua maswali chungu nzima kuhusu maisha ya usoni ya sekta hii ambayo ni nguzo ya uchumi wa taifa,” akasema. Katibu huyo alitumia mfano wa taasisi zinazotoa mafunzo ya kilimo nchini, idadi ya wanafunzi wanaochagua kozi za kilimo akiitaja kuwa ya chini sana. “Tunahitaji kutathmini mfumo wetu wa elimu, usiwe ule wa kusomesha vijana kutegemea kazi za ofisi pekee. Ujumuishe kazi za nyanjani,” Bw Sunkuli akapendekeza. Elgon Kenya ni miongoni mwa kampuni zinazotoa huduma za kilimo nchini, na ambayo Wizara ya Kilimo imetambua kutokana na mchango wake mkuu na hata kuituza kufuatia jitihada kuboresha sekta ya kilimo Kenya na Afrika Mashariki kwa jumla. Hayo yalinenwa Jumanne na mkurugenzi wa The Rock School iliyoko katika mtaa wa Hazina, South B, kaunti ndogo ya Makadara, Bi Christine Kathukya. Bi Kathukya alisema hayo wakati wa hafla ya Siku ya Utamaduni iliyofanyika katika uga wa kanisa katoliki la St Margaret South B. “Serikali inataka kupitia kwa mtaala mpya wa CBC wazazi kushirikiana na watoto kufanya kazi ya ziada wanapokuwa pamoja nyumbani,” Bi Kathukya akanena. Isitoshe, alieleza kwamba kuna umuhimu wa wanafunzi kufahamu kuhusu utamaduni wa waafrika ili kujua kuna mema katika mafunzo yake. “Ni vyema watoto kusomeshwa kuhusu vyakula vya zamani na umuhimu wake katika kuboresha afya ya binadamu maishani. Tuna vyakula kama vile maboga, viazi vitamu na mihogo miongoni mwa vingine ambayo vina rotuba katika miili yetu,” akaeleza. Bali na hayo, watoto na walimu wao walikuwa na kipindi cha kuonyesha wazazi na wageni bidhaa walivyotengeneza baada ya mafunzo ya CBC. Ili kuwapatia watoto na walimu motisha, wageni na wazazi walinunua bidhaa zilizotengenezwa na wanafunzi. Walionunua na kupata fursa ya kuzungumza na Taifa Leo walisema kwa hakika watoto wana vipaji vinavyoweza kuwasaidia katika siku za usoni. Mzazi mmoja aliyejitambulisha kwa jina Bi Winnie Mulonzi alisema kuna haja ya wazazi kutambua vipaji vya watoto ndiposa vipaliliwe mapema. “Ikiwa vipaji vya watoto vitatambuliwa mapema na rasilmali ziwepo ili talanta hizo zipaliliwe, bila shaka watoto watajifaidi binafsi sawia na kuifaidi nchi ya Kenya,” Bi Mulonzi akanena. Kwa mfano walionyesha jinsi wanavyotengeneza vifaa vya kuchezea wakitumia vitu vinavyopatikana kwa urahisi katika mazingira wanamoishi nyumbani. Baadhi ya walivyoonyesha wazazi na wageni ni pamoja na shanga, vitambaa vilivyotiwa nakshi, bangili na mikufu miongoni mwa vingine. AKINA dada 500 walikongamana mjini Thika kupata hamasisho kuhusu biashara. Idadi hiyo inawakilisha jumla ya akina dada 10,000 walio na ari ya kujiendeleza kibiashara kutoka katika maeneo yote ya Kaunti ya Kiambu. Mbunge wa Thika Bw Patrick ‘Jungle’ Wainaina, alijitolea kuwahamasisha kuhusu uwekezaji wa fedha kupitia mpango wa J-Hela ambao pia unatoa mikopo kwa vikundi vya watu. Mbunge huyo aliwahimiza vijana kuwa mstari wa mbele kukumbatia biashara kwa lengo la kujiendeleza zaidi. “Hakuna haja ya kutegemea ajira kila mara kwa sababu biashara inaleta faida kubwa na pia ni njia bora ya kufanya maendeleo ya haraka,” alifafanua mbunge huyo. Aliwarai akina dada hao kufanya hima na kujiweka kwa makundi ya watu kumi au zaidi ili waweze kupata mikopo ya haraka kupitia mpango wa J-Hela. Alitoa mfano wa wahudumu wa bodaboda kutoka Kiganjo, Makongeni, Thika ambao walijiunga kwa vikundi miaka michache iliyopita na sasa wao ndio wamiliki ya jumba la orofa nne na wanapata kodi kutoka kwa wanaoishi katika vyumba vya jumba hilo. “Hiyo ni hatua kubwa sana kwa sababu walianza kuweka kwenye hazina yao Sh100 kila siku kwa kila mmoja na baada ya muda fulani walipokea mkopo kutoka kwa mpango wa J-Hela, ambapo walifanikiwa kujinunulia kipande cha ardhi na wakaanza kujenga jumba la orofa nne polepole,” alisema mbunge huyo. Kwa muda wa zaidi ya miezi sita, mbunge huyo amekuwa akihamasisha wakulima na wakazi wa kaunti ya Kiambu jinsi ya kuendesha biashara hasa kwa kujiweka kwa makundi. Mmoja wa akina dada waliohudhuria hafla hiyo Sylvia Kitavi, alipongeza juhudi za Bw Wainaina za kuwahamasisha ili kujitegemea kibiashara. Wito watu wapime kansa ili kupunguza ada za kutibu WAKENYA wameshauriwa wapime kama wana kansa au la, ili kupunguza gharama za matibabu kwa kuanza tiba mapema. Mwenyekiti wa Jopo Maalumu kuhusu Kansa, Dkt Mary Nyangasi, anasema watu wengi hujipeleka hospitalini ugonjwa wa kansa unapokuwa katika hatua za mwisho, ambapo huwa vigumu kuutibu. “Kansa ina tiba, hasa inapokuwa katika awamu ya kwanza au ya pili. Watu wengi hukosa kuzitambua dalili na mapema. Wanapofika hospitalini, huhitaji mamilioni kutibu kansa inapokuwa imezagaa mwilini,” akasema Dkt Nyangasi jana Jumanne kwenye mkutano na wanahabari katika hoteli ya Serena, Nairobi. Baadhi ya dalili za kansa ni sawa na za maradhi mengine. Kufanya malengelenge, kikohozi kisichoisha, kupungua uzani wa mwili, kubadilika mfumo wa kwenda haja kubwa na kadhalika. Mkurugenzi wa Baraza la Vyombo vya Habari (MCK) anayesimamia utoaji mafunzo, Bw Victor Bwire, aliwapa changamoto wanahabari waifanye kansa kuwa mada kuu kwenye kampeni za Uchaguzi Mkuu ujao. Wakulima wa Kiambu wahimizwa kupanda miparachichi na macadamia KILIMO cha parachichi na macadamia ni muhimu kwa kuinua uchumi wa nchi. Mbunge wa Thika Bw Patrick ‘ Jungle’ Wainaina, alieleza kuwa kinachosababisha mazao hayo kukosa kuleta faida hapa nchini inavyostahili ni mawakala ambao huingilia kati wakati wa mauzo katika nchi za ng’ ambo. “Iwapo mazao hayo yanaweza yakauzwa kwa bei ifaayo katika soko, bila shaka nchi hii inaweza kuzoa mabilioni ya fedha,” alifafanua Bw Wainaina. Alisema kulingana na utafiti wake kama mkulima mashuhuri wa mazao hayo mawili, iwapo miparachichi inaweza kupandwa kwa wingi hapa nchini, bila shaka maparachichi yataweza kuletea nchi hii takribani Sh100 bilioni kwa mwaka. “Fedha hizo zinaonekana ni nyingi ajabu lakini maswala ya soko katika nchi za nje yakizingatiwa kwa uwazi na uwajibikaji, bila shaka fedha hizo zitapatikana na huu si utani,” alifafanua mbunge huyo. Mbunge huyo aliyasema hayo mjini Thika alipohamasisha wakulima zaidi ya 200 kutoka maeneo tofauti katika kaunti ya Kiambu. Alisema mazao hayo husafirishwa ng’ambo katika nchi kama Afrika Kusini, bara Uropa, Amerika ya Kusini, na Uarabuni. Bw Wainaina alisema kinachoipa Kenya nafasi njema ya kuvuna parachichi na macadamia ya gredi ya juu ni hali mzuri ya mchanga. Alisema nchi ya Kenya iko kwenye nafasi ya tano kwa kuuza zao la parachichi duniani. Alisema mafuta ya parachichi hutumika kwa dawa za kudungwa mwilini, vipodozi, na pia ni mazuru kwa ngozi. Alitaja mbolea aina ya asilia – organic – kama ni muhimu kwa mazao hayo mawili kwa sababu inarutubisha mchanga kwa kiwango cha juu. Bw Wainaina aliwarai wakulima hao kuzamia katika kilimo cha mazao hayo mawili kwa sababu hiyo ndiyo njia mojawapo ya kunufaika kifedha na kujenga utajiri wao. Alisema tayari amejitolea mhanga kuona ya kwamba katika mwezi wa Disemba 2021 na Januari 2022, atatoa miche mitano ya miparachichi bure kwa kila mkulima atakayeonyesha nia ya kupanda maparachichi na macadamia kwenye shamba lake. Ujenzi kando ya Mto Ngong waelekeza maji katika shule ya Songa Mbele ONGEZEKO la ujenzi wa nyumba za orofa katika mtaa mmoja wa mabanda kunatishia usalama wa Shule ya watoto wanaoishi na ulemavu iliyoko katika kaunti ndogo ya Starehe. Hayo yalisemwa Jumatano na Usimamizi wa Mukuru Promotion Centre (MPC) – kituo kinachofadhili familia maskini katika maeneo ya Mukuru. Kwa mujibu wa mkurugenzi mkuu wa MPC, Mtawa Mary Killeen, taasisi ya Songa Mbele na Masomo katika mtaa wa mabanda wa Mukuru-Kisii, South B iko katika njia panda. Hii ni baada ya tetesi kwamba wanyakuzi wa ardhi wamejenga nyumba za orofa ndani ya mto Ngong na kulazimisha maji kuelekea shuleni. “Watu binafsi wamejenga nyumba za mawe zenye orofa ndani ya mto Ngong katika mtaa wa mabanda wa Mukuru-Kayaba na kulazimisha maji kuchukua mkondo mwingine. Kwa sasa, maji mtoni yamesukumwa hadi kwenye ukuta wa shule yetu ya walemavu,” mtawa Mary akaambia Taifa Leo. Kinachokera MPC zaidi ni kwamba shule ya Songa Mbele imewasajili watoto kutoka mitaa mbalimbali ya mabanda katika maeneo hayo. Hata hivyo, baadhi ya wakazi ndio wanaochangia katika masuala ya kutatiza shughuli za kiofisi katika kituo cha MPC. Kwa mujibu wa mdokezi wa Taifa Leo, yamkini ujenzi wa nyumba kwenye mitaa hiyo umekumbwa na sakata iliyo na historia ndefu. “Mabwanyenye huuziwa ploti na wazee wa mitaa wanaoshirikiana na maafisa wa utawala. Mwanzoni, walikuwa wakijenga nyumba za mabati (muda) wakihofia zitabomolewa na serikali wakati wowote,” mdokezi wetu asema. Fauka ya hayo, ni kutokana na nafasi za ardhi kuadimika siku hizi ambapo wamebadili mbinu. “Wakati huu, mabwanyenye hununua nyumba zilizojengwa zamani kwa mabati kisha huzibomoa na kujengwa za kisasa zilizojengwa kwa mawe na za orofa,” mfichuzi akasema. Maafisa wa utawala waliopo ofisini siku hizi wakiwemo manaibu wa machifu, machifu sawia na mkuu wa tarafa ya South B, Bw Michael Aswani Were walijitenga kando na suala hili. Wakijitetea, walisema hawana thibitisho kwamba utawala wa awali ulihusika katika sakata hiyo wakiongeza kuwa wao ni wageni na walikuta mitaa ikiwa na nyumba za orofa. Vilevile, polisi wanashuku washukiwa walikuwa na mpango wa kufanya uhalifu pahali pasipojulikana au wawe walikuwa wakienda kukodisha bastola waliyokuwa nayo. Kisa hicho liliwavutia wananchi wengi na kusababisha msongamano wa magari kwenye barabara zilizoko South B na Eneo la Viwandani kwani wafanyakazi wengi walikuwa wakitoka kazini. Kufikia usiku, maafisa wa polisi walionekana wakiwa wengi katika mitaa ya mabanda katika tarafa hiyo wakiwasaka majambazi waliotoroka. “Polisi walikuwa wengi usiku ndani ya mitaa ya mabanda huku South B sawia na barabarani huku wasiwasi ukitanda watu wakiongopa kukamatwa katika kukurukakara za msako wa polisi,” Mmiliki wa kioski mtaani Mariguini ambaye aliogopa kujitambulisha akasema. Jumatano, serikali kupitia kwa Waziri wa Usalama Fred Matiang’i ilisema usalama umethibitiwa vilivyo msimu wa sherehe huku maafisa wote wa polisi walio likizoni wakiamriwa kurudi kazini. “Kila mkenya amehakikishiwa usala wa kutosha tunapoelekea, wakati na baada ya sherehe za Krisimasi na Mwaka Mpya,’ Bw Matiang’i akatangaza. “Hii ndiyo bei ghali zaidi katika tajiriba yangu ya miaka 30 kwenye kilimo. Wengine wakisherehekea Jamhuri, mimi niko shambani nikikadiria hasara,” akasema mbunge wa Mathira, Bw Rigathi Gachagua wakati wa maadhimisho ya Jamhuri Dei 2021. Huku mbunge huyo akihoji amepanga kuendeleza shughuli za kilimo kama mradi wa kujiendeleza kimaisha baada ya kustaafu, alisema ni hasara kwa wakulima wanaofanya kilimo-biashara kutokana na bei ghali ya pembejeo, bei ya mazao ikisalia ilipokuwa kitambo, miaka nenda miaka rudi. Kando na kutozwa ushuru, mbegu zimekumbwa na kero ya utengenezaji wa zile bandia. Gretsa yatenga Sh100 milioni za upanuzi wa chuo WAHITIMU wapatao 667 wa Chuo Kikuu cha Gretsa mjini Thika, wameshauriwa kutumia ujuzi walio nao bila kupoteza fursa zilizoko katika soko la ajira. Chansela wa chuo hicho Dkt Kibathi Mbugua, alisema kuwa licha ya kupitia masaibu mengi wakati wa janga la Covid-19, wahadhiri na wanafunzi wa chuo hicho walijitahidi na kuafikia matakwa yao katika elimu. “Wakati nchi ilikuwa imekabiliwa vilivyo na janga la Covid-19 mambo yalikuwa magumu kwa sababu masomo mengi yalifuatiliwa kupitia mitandao huku wanafunzi wakiwa wachache madarasani,” alifafanua Dkt Mbugua. Aliyasema hayo mnamo Alhamisi, katika awamu ya 12 ya kufuzu kwa wahitimu katika chuo hicho. Alisema wamekuwa na tatizo la ukosefu wa mahali pa malazi kwa wanafunzi na hilo limefanya watafute kipande cha ardhi cha ekari 60 eneo la Makuyu, Kaunti ya Murang’a, ili kuongeza mijengo ya kisasa. “Tayari tumekamilisha majumba mawili yenye maktaba, madarasa kadha na jikoni. Tunafanya mipango kuona ya kwamba tunavuta maji safi na umeme katika eneo hilo,” akasema. Alikadiria bajeti ya kukamilisha mradi huo ni takribani Sh100 milioni ili kupatikane majumba ya kisasa ya wanafunzi na wahadhiri. Wahitimu wa Gretsa. PICHA | LAWRENCE ONGARO Alitoa wito kwa serikali kutoa mikopo kwa wanafunzi wanaokamilisha masomo vyuoni ili waweze kubuni ajira zao wenyewe. Naibu Chansela wa chuo hicho, Profesa Wabuke Bibi, alisema katika chuo hicho wanazingatia maswala ya utafiti na ubunifu ili kuwapa wanafunzi fursa ya kujiendeleza zaidi. Alisema wamegundua ya kwamba masomo ya darasani pekee hayana ukamilifu bila kufanya utafiti kwa jambo fulani. “Tunataka kuona wanafunzi kutoka chuoni wakijumuika na wananchi na kuendesha utafiti wao kuhusu maswala ya kibiashara wanayopitia. Tungetaka kuelewa mengi kuhusu hali ya mashinani,” alifafanua Prof Bibi. Alipongeza wahadhiri wa chuo hicho kwa kukubali kukatwa mishahara kiasi fulani hasa wakati wa janga la Covid-19. “Wakati huo mambo yalikuwa magumu na tuliendesha mipango yetu jinsi mambo yalivyokuwa. Hata wakati mwingi wahadhiri na wanafunzi wengi wakiendesha shughuli zao za kimasomo wakiwa nyumbani,” alieleza Prof Bibi. Alikubaliana na maono ya Dkt Mbugua ya serikali kuwapiga jeki kifedha wanafunzi baada ya kukamilisha masomo yao. “Ni jambo la kuvunja moyo wakati mwanafunzi anasoma kwa miaka minne halafu baada ya kukamilisha elimu yake anaketi bure nyumbani bila kufanya lolote,” alieleza msomi huyo. Alieleza wanafunzi wanastahili kupewa motisha ili masomo yao chuoni yawe na maana badala ya kuketi bure wakingoja kupata ajira. Kampuni za kusaga mahindi zasitisha shughuli zao KAMPUNI za kusaga mahindi katika maeneo ya Magharibi na Kati mwa Kenya, zimelazimika kusitisha operesheni zao kufuatia ukosefu wa mahindi wakati ambapo Wakenya milioni 2.5 nao wanakabiliwa na njaa. Hatua za kampuni hizo kusitisha operesheni pia zitachangia wengi kupoteza ajira wakati takwimu zinaonyesha idadi ya Wakenya wasiokuwa na kazi inazidi kuongezeka. Tayari kampuni 10 ambazo husaga mahindi zimewatuma wafanyakazi wao kwa likizo ya lazima baada ya kusitisha shughuli zao kutokana na ukosefu wa mahindi ambao umechangiwa na mavuno ya chini. Idadi ya magunia ya mahindi yaliyovunwa msimu uliopita ni milioni 44 hii ikiwa kiwango cha chini ikilinganishwa na milioni 42.1 msimu wa 2019. “Kampuni nyingi za kusaga mahindi zimekosa mazao hayo kwa muda wa wiki mbili iliyopita. Bei ya mahindi nayo imepanda hadi Sh3,000 kwa kila gunia ya kilo 90 na wamiliki wa kampuni hizo wamesema watarejelea operesheni zao iwapo kutakuwa na mahindi ya kutosha ya kusaga,” akasema Mwenyekiti wa Muungano wa Wasagaji Mahindi (GBMA), Bw Kipngetich Mutai. Aidha kampuni zilizoathirika zinapatikana Bungoma, Busia, Kisumu, Narok, Kajiado na nyingine nne eneo la Kati. Ukosefu wa mahindi umechangia kupanda kwa bei ya unga na unatokana na mavuno yasiyoridhisha msimu uliopita na pia hatua ya baadhi ya wakulima kuyahodhi mahindi yao wakisubiri bei ipande zaidi. “Afadhali kampuni kutoka Kaskazini mwa Bonde la Ufa hasa Eldoret, Moi’s Bridge na Kitale bado zina mahindi ila kiasi walicho nacho hakiwezi kuwafikisha hata miezi miwili,” akasema Bw David Koskei ambaye anamiliki kampuni ya kusaga mahindi mjini Eldoret. Bodi ya Kitaifa ya Nafaka na Mazao (NCPB) nayo imepandisha bei ya gunia la kilo 90 ya mahindi hadi Sh2,700. Hata hivyo, kuna ushindani mkali huku kampuni za kusaga mahindi nazo zikipandisha bei hiyo hadi Sh2,900 ili kuwashawishi wakulima wawauzie mahindi. Wananchi nao wataanza kuumia huku bei ya unga wa mahindi ikipanda hadi Sh105 kutoka Sh100 kwenye maduka mbalimbali eneo la Mlima Kenya na bei hiyo huenda ikapanda zaidi. Wizara ya Kilimo nayo imefichua kuwa Kenya ina mahindi ambayo inaweza kufikisha nchi hadi Machi mwakani. Muungano wa Wasaga Nafaka (CMA) ambao una kampuni tano za kusaga unga-Momabasa, Unga, Pembe, Dolan na Kitui, nao umesema kuwa umesalia na magunia machache ya mahindi ya kuwafikisha tu miezi michache ijayo. MSIRI wa polisi anayeshtakiwa pamoja na maafisa wanne wa polisi kwa mauaji ya kinyama ya wakili Willie Kimani, mteja wake na dereva wa teksi ameungama jinsi watatu hao walivyoangamizwa kisha wakatupa maiti zao katika mto miaka mitano iliyopita. Bw Peter Ngugi alisimulia kwa kina jinsi alivyomwandama Kimani, mteja wake Josephat Mwenda na dereva wa teksi Joseph Muiruri kutoka mahakama ya Mavoko. Bw Ngugi aliyetoa ushahidi akiwa upande wa mashahidi alisema baada ya Kimani na wenzake kutekwa nyara alipeleka gari la Muiruri hadi Limuru akalitupa kisha akarudi Mlolongo. Usiku wa Juni 23/24, 2016 walienda kutupa miili ya watatu hao katika mto Athi River eneo la Donyo Sabuk. Mshtakiwa huyo aliyeingia siku ya pili akijitetea katika kesi ya mauaji inayomkabili alieleza mahakama baada ya kuacha teksi hiyo Limuru jioni hiyo ya Juni 23, 2016, aliagizwa na afisa wa polisi aliyemtambua kwa jina Kamenchu ampeleke mjini Thika. Baada ya kutupa maiti hizo mtoni Athi River Bw Ngugi na maafisa wengine saba wa polisi waliokuwa wameandamana walirudi Mlolongo kuendelea na kazi zao hadi siku ile walipokamatwa. Kufikia sasa maafisa wa polisi waliotajwa kwa jina moja moja Kamenchu, Kamau, Waingo na Mwaniki hawajawahi kukamatwa. Ngugi alikanusha pendekezo la Bw Mutuku kwamba “ufichuzi wote aliotoa mahakamani jinsi Kimani, Mwenda na Muiruri walivyouawa na maafisa wa polisi ni tungo zake tu na wala hazina ukweli.” Akijibu Bw Mutuku kuhusu ukweli wa ushahidi wake, Bw Ngugi aliapa kwa jina la Mungu akisema, “Haki ya Mungu nimeeleza hii mahakama ukweli mtupu. Hii mahakama ikigudua nimedanganya nichukuliwe hatua kali.” ‘Ukosefu wa maji shuleni ni kikwazo kwa juhudi za kukabiliana na Covid-19’ IMEBAINIKA wazi ya kwamba shule nyingi za msingi katika eneo la Thika na vitongoji vyake zinazotegemea kampuni ya maji ya THIWASCO zimepata bili ya maji ya kiwango cha juu ajabu huku zikikatiwa maji yao. Mwalimu mkuu wa Kenyatta Primary iliyoko mjini Thika Bw Francis Nyoike Chege, alisema shule yake ilipokea malimbikizo ya bili ya maji ya takribani Sh1.2 milioni kwa miezi kadha jambo ambalo linaponza juhudi zake za kupambana na homa ya Covid-19. Alisema upungufu wa maji unaikabili shule hiyo. Alizidi kueleza kuwa idadi ya wanafunzi walioko katika shule hiyo ni 1,940 na shule hiyo inahitaji maji mengi ya matumizi. Bw Chege alipongeza juhudi za mbunge wa Thika za kusambaza matangi ya maji kwa shule za msingi 36 katika eneo lote la Thika. Alisema tangi moja lina uwezo wa kuhifadhi maji lita 10,000 kwa wakati mmoja. Bi Lydia Wambui ambaye ni mwalimu mkuu wa Shule ya Msingi ya Kiboko mjini Thika, alisema pia yeye anapitia masaibu hayo ya bili ya maji. Alieleza bili yake ilikuja juu ambapo ni zaidi ya Sh1.5 milioni. Alisema juhudi za kuwekwa tangi la maji kwa kila shule ni hatua nzuru ya kuhifadhi maji hasa wakati kunaponyesha mvua. Mwalimu mkuu wa shule ya msingi ya Barracks mjini Thika Bw John Kiarie, alisema wakati wa janga la Covid-19 shule nyingi mjini Thika zilipata shida sana kutokana na ukosefu wa maji ya matumizi. “Hata hivyo, matangi tunayoletewa na mbunge wetu wa Thika ni muhimu sana kwa kuhifadhi maji ya kutumiwa na wanafunzi,” alisema Bw Kiarie. Mbunge wa Thika Bw Patrick ‘Jungle’ Wainaina, alisema mpango huo wa kusambaza matangi kwenye shule za msingi ni muhimu hasa wakati huu wa janga la Covid-19. “Mpango huo ni kupitia fedha za maendeleo za NG-CDF, na umekuwa wa kufana. Tukianza mwakani, tutazuru shule zote hizo tukisambaza matangi hayo,” alifafanua mbunge huyo. Hata shule hizo alieleza kuwa baada ya kufanyiwa ukarabati madarasa kadha yamerejea kuwa ‘mapya’ huku wanafunzi na walimu wakipata motisha katika mazingira mapya. Bw Shikondi alitoa wito kwa madereva kuwa waangalifu hasa msimu huu wa Krismasi. “Baadhi ya ajali zinaweza kuepukika ikiwa tutafuata kanuni zote za trafiki. Madereva hawafai kuendesha magari kwa kasi na kusahau kuwa maisha ya abiria yako mikononi mwao. Ni wakati wa sherehe na likizo na ni vyema kila mmoja ajihadhari,” akaonya Bw Shikondi. Wiki jana, wanafunzi watano wa shule walipata majeraha na dereva kupoteza maisha yake. Viongozi wa kanisa warudishia mbunge pesa alizochangisha KANISA Katoliki, Dayosisi ya Kisii, limemrudishia Mbunge wa Dagoretti Kaskazini Simba Arati mchango wake wa Sh 100,000 alioutoa katika kanisa la Nyamagwa, eneobunge la Bobasi, kaunti ya Kisii, Jumapili iliyopita. Hii ni kutokana na hatua ya mbunge huyo kujaribu kuhutubia waumini waliokuwa kanisani, kinyume na walivyokuwa wameagiza mapadre washereheshaji. Ibada hiyo ya kulitakasa kanisa jipya la Wakristu wa Nyamagwa ilikuwa ikiongozwa na Mwakilishi wa Papa nchini Kenya na Sudan Kusini, Hubertus Matheus Maria van Megen na ilikuwa ikiendelea vyema. Lakini kuelekea mwisho wa sherehe, kulizuka utata pale uongozi wa kanisa uliwaruhusu Seneta wa Bungoma, Moses Wetangula na mbunge wa Kiminini, Chris Wamalwa kuhutubia waumini ilhali wanasiasa wa ‘nyumbani’ waliagizwa wangezungumza nje baada ya misa. Ni mbunge wa eneo hilo tu Bw Innocent Obiri aliyezungumza na kazi yake ilikuwa kuwaalika Mabw Wetangula na Wamalwa. Padri mmoja ambaye hakutaka jina lake litajwe, alisema uongozi wa kanisa Katoliki Kisii ulifikia uamuzi kumrejeshea Bw Arati pesa zake baada ya majadiliano ya kina. “Tuna wataalamu wa kutosha kutoka serikali ya kitaifa na wale walioajiriwa na hoteli. Tumejitolea kulinda kila mgeni,” alihoji.kwa hivyo wageni watapata usaidizi unapofaa. Tumejitolea kulinda kila mgeni,” akasema. Alitoa ushauri pia watu wasitembelee bahari nyakati za usiku, akisema visa vingi ambavyo baadhi huhusisha vifo huwa vimetokea usiku. Alisisitiza serikali imeeka usalama wa kutosha katika kipindi hiki cha sherehe. Jaji akataa malalamiko kuhusu lugha KESI dhidi ya raia wa kigeni ambao walishtakiwa kwa madai ya ulanguzi wa dawa ya kulevya, aina ya heroini ya thamani ya Sh1.3 billioni, itaendelea kusikilizwa licha ya mshtakiwa kulalamika kwamba haelewi lugha inayotumiwa. Jaji Anne Ong’injo wa Mahakama Kuu mjini Mombasa alikataa ombi la raia wa Iran, Pak Abdolghaffer, kutaka mkalimani mwingine aletwe akidai haelewi lugha ya Kiurdu inayotumiwa katika kesi hiyo. Jaji Anne Ong’injo alisema suala la lugha lingesemwa katika hatua za awali kabla ya shahidi wa kwanza wa upande wa mashtaka kutoa ushahidi wake. Jaji huyo alishikilia kuwa Bw Abdolghaffer hakuwa na nia njema kwa kuomba kuletewa mkalimani wa lugha ya Kiparsi ilhali amekuwa akiskiza kesi hiyo kupitia kwa mkalimani wa lugha ya Kiurdu tangu mwanzoni. “Haiwezi kuwa kweli kwamba karibu miaka saba raia huyo wa Iran sasa anadai kwamba haelewi lugha ya Kiurdu,” alisema. Zaidi ya hayo, Jaji Ong’injo alibainisha kuwa Bw Abdolghaffer hakuwasilisha malalamiko yoyote katika hatua za awali ya kesi hiyo kwamba haelewi lugha hiyo au kwamba Bw Amin Ahmed, ambaye amekuwa akitoa huduma za ukalimani kwa lugha ya Kiurdu, alitafsiri visivyo. Wakati akitaka kusitisha kesi hiyo, Bw Abdolghaffer alilalamika kuwa ingawa anazungumza Kifarsi na Kiajemi, mahakama ya hakimu ilipuuza ombi lake la kutaka kuwa na mkalimani wa lugha hizo mbili. “Hii imekiuka haki yangu na kusababisha makosa mengi ambayo yanaweza kufanya nikose kufanyiwa haki,” akasema kupitia kwa wakili Jacqueline Waihenya. Serikali ya Pakistani imeelezea wasiwasi juu ya kucheleweshwa kwa kesi hiyo dhidi ya raia wake sita na inataka ikamilike ili washukiwa hao wajue hatima yao badala ya kuwekwa katika mashaka katika gereza la Shimo La Tewa. Akijitetea katika kesi ya ubadhirifu wa Sh1.2b katika sakata ya Anglo-Leasing, Bw Obure alisema, Mudavadi ndiye alimwandikia barua alipe kampuni moja ya Amerika iliyokuwa inaimarisha huduma za posta. Bw Obure ambaye ni waziri msaidizi katika wizara ya uchukuzi alimweleza hakimu mkuu Bi Anne Mwangi, kwamba, “alifahamishwa kwa mara ya kwanza kuhusu mradi wa Anglo-Leasing na Mudavadi alipoomba idhini ya kuwasiliana moja kwa moja na kampuni hiyo ya Amerika.” Bw Obure aliyepatikana na kesi ya kujibu katika sakata hiyo ya Anglo-Leasing alisema Mudavadi alimsihi aidhinishe matumizi ya zaidi ya Sh900milioni katika mradi huo wa kuimarisha utenda kazi wa Shirika la Posta (PCK). Mahakama ilifahamishwa Mudavadi alimweleza Obure mradi huo wa kuimarisha huduma za posta ungelifaidi posta zaidi ya 900 kote nchini. Bw Mudavadi alimweleza Obure mradi huo wa kuboresha huduma za posta ulikuwa uchukue muda wa miaka 10 na alitaka wizara ya fedha iufadhili. “Bw Mudavadi alinisihi niidhishe mradi huo kwa vile ulikuwa mradi wa Serikali,” Bw Obure alieleza mahakama. Akijibu maswali kutoka kwa wakili Chacha Odera anayemtetea katika kesi hiyo aliyoshtakiwa pamoja na Katibu mkuu wa zamani Sammy Kyungu na Bw Samuel Bundotich, Bw Obure alisema Bw Mudavadi alimpelekea hati za kandarasi hiyo na kampuni ya Spacenet ya Amerika aziidhinishe. Bw Obure alisema Mudavadi alimshawishi amruhusu afanye mashauri ya moja kwa moja na kampuni hiyo kwa vile mradi ulikuwa wa Wizara ya Uchukuzi na Mawasiliano. Bw Mudavadi ndiye alikuwa Waziri wa Uchukuzi na Mawasiliano wakati huo Mei, 2002. “Ulihusika kwa njia gani katika mradi wa Anglo-Leasing,” Bw Odera alimwuliza Bw Obure. “Nilihusika katika mradi huu nilipoombwa na Bw Mudavadi aliyekuwa waziri wa uchukuzi na mawasiliano nitie sahihi kandarasi ya kuboresha huduma za posta nchini,” alijibu Bw Obure. Mahakama ilifahamishwa, Mudavadi alikuwa amesema huduma hizo zikiboreshwa walimu, polisi, wahudumu wa posta na watumishi wa umma watafaidika kwa vile mishahara itakuwa inatumwa moja kwa moja. Baada ya kupokea hati za kandarasi hiyo alizipeleka kwa aliyekuwa Mwanasheria Mkuu, Amos Wako na kuziidhinisha. Na wakati huo huo, Bw Kyungu alisema aliidhinisha matumizi ya pesa hizo baada ya mradi wa Anglo-Leasing kukubaliwa na serikali. Matumaini tele daraja la Ngoliba likikaribia kukamilika WAKAZI wa Ngoliba Thika Mashariki, na eneo la Murang’a watapata afueni wakati ujenzi wa daraja la kisasa utakapokamilika. Kwa zaidi ya mwaka mmoja sasa, daraja hilo limekuwa halifanyi kazi baada ya kubomoka wakazi wakibaki kuhangaika. Baadhi ya shughuli zilizoathirika ni usafiri wa bodaboda, masomo ambapo wanafunzi walitatizika kutoka upande mmoja hadi mwingine, na ulishaji mifugo ambapo wakazi hao walikosa kupeleka mifugo kwa malisho. Baada ya kupitia masaibu hayo yote, wakazi wa Ngoliba walilazimika kutumia boti kama njia moja ya usafiri huku wakitozwa nauli ya kuvushwa. Bw Justus Musila mkazi wa Ngoliba, alieleza kuwa kwa kila mmoja kuvuka upande wa pili ni sharti alipe ada ya Sh20. Halafu wafanyabiashara kuvukishwa upande wa pili wanalipa Sh50 pamoja na mizigo yao. ” Sisi kama wakazi wa eneo hili tumepitia masaibu mengi kwa sababu mashua zinazovusha watu ni tatu pekee na kwa hivyo zinachukua muda kutosheleza mahitaji ya kila mmoja,” alisema Bw Musila. Alisema wanafunzi pia huchelewa shuleni kila mara kwa sababu ya kuweka foleni ili kungoja kuvushwa hadi upande wa pili. Matumizi ya boti kuvuka kutoka ng’ambo moja hadi nyingine. PICHA | LAWRENCE ONGARO Hata hivyo, Bi Jane aliongeza kwamba mwanamke husika alidaiwa kuhamia mtaani humo kutoka mtaa jirani wa Mukuru-Kaiyaba siku mbili zilizopita. “Inasemekana mwathiriwa alikuwa akipika na kuuza samaki mtaani jirani wa Kaiyaba alikoishi pia kabla ya kuhamia hapa mtaani wa mabanda wa Mukuru Maasai,” Bi Jane asema. Isitoshe, Bi Jane aliongeza kwamba alijulishwa kuhusu tukio hili mwendo wa saa tano za mchana na ndipo akasimamisha shughuli zake za nyumbani ili amshughulikie mwathiriwa. Bi Jane, akionekana kugadhabika, aliwalaumu wakazi wa mtaa wa Maasai kwa kunyamazia tukio hilo bila kuwajulisha wazee, wamama wa mtaa, viongozi wa makanisa, msikiti, maafisa wa utawala wala polisi. “Ajabu ni kwamba wakazi wa mtaa huu hawapeani habari kuhusu uhalifu. Ni siku chache tangu kisa cha mfanyabiashara kushambuliwa na genge la majambazi waliomdunga mwanamume kisu tumboni wakimpora simu yake. Mwanamume huyo, 21 alifariki papo hapo hatua chache kutoka eneo la kisa cha leo,” Bi Jane asema. Zaidi ya hayo ni kwamba mwathiriwa alipatikana na wamama wanaouza mboga mtaani huo mwendo wa saa tisa za asubuhi huku nao wasiwajulishe watu. “Nilijulishwa kisa hiki mchana na mwanamke mmoja aliyepata habari kuhusu mwanamke aliyepatikana mtaani Maasai Village akilala mahali kulikuwa na matope njiani ndani ya mtaa huo,” Bi Jane akasema. Kulingana na stakabadhi zilizopatikana ndani ya nyumba ya mwathiriwa zilionesha anatambulika kwa jina, Bi Caren Atieno, 29 (Bana jina hili) Wahudumu wa afya waliowasili kwa ambulensi walimchukua mwathiriwa na kumpeleka hospitalini kwa matibabu. Ndani ya nyumba ya mwathiriwa, majirani walisema huishi peke yake tangu ahamie mtaani huo. Ndani ya nyumba yake mlikuwa na gondoro iliyotandikwa sakafuni. Miongoni mwa vingine ni vyombo vichache ikiwemo stovu, taa aina ya koroboi, mtungi moja wa kuchotea maji wa lita kumi. Kanisa lakosoa chanjo ya lazima KANISA Katoliki limepinga pendekezo la serikali kuwa raia wote wanaotafuta huduma za umma wapate chanjo dhidi ya Covid-19 kwa lazima. Akizungumza mjini Nyeri wakati wa sherehe za Krismasi mnamo Jumamosi, Askofu wa Dayosisi ya Katoliki Jimbo la Nyeri Bw Anthony Muheria, alisema ingawa hatua hiyo bado haijatekelezwa, inaenda kinyume na haki za binadamu. Askofu Muheria alieleza kuwa uamuzi huo ulifikiwa kufuatia mkutano wa maaskofu wa kanisa Katoliki nchini. “Kwa sasa ni asilimia tisa tu ya wananchi ambao wamechanjwa. Ina maana kuwa asilimia kubwa ambayo bado haijapokea chanjo itanyimwa huduma za umma,” akasema. Mswada tata wa vyama kujadiliwa Jumatano KAMATI ya Bunge Kuhusu Sheria imekubali malalamishi ya umma na kuamua kupunguza muda ambao vyama vya siasa vitaweka mikataba ya muungano na Ofisi ya Kusajili Vyama vya Kisiasa (ORPP), iwapo Mswada uliowasilishwa bungeni utapitishwa. Mojawapo ya marekebisho yaliyopendekezwa kwenye mswada wa sheria ya vyama vya kisiasa, 2021, ni kupunguzwa kwa muda huo kutoka miezi sita hadi miezi mitatu. Kamati hiyo inayoongozwa na mbunge wa Mathioya, Muturi Kigano, pia imeelekeza macho yake katika kifungu cha 18 cha Mswada huo ambacho kikipitishwa kitavipa vyama vya Siasa siku 120 hadi tarehe ya uchaguzi mkuu kuwasilisha majina ya wanachama wake na taarifa ya mali na madeni yao. Hata hivyo, kamati hiyo inapendekeza muda wa uwasilishaji wa majina ya wanachama upunguzwe kutoka siku 120 hadi 90. Marekebisho hayo huenda yakatuliza hisia za wabunge wanaomuunga mkono Naibu Rais, William Ruto ambao wamepinga vikali Mswada huo wakidai huenda sheria hiyo inayopendekezwa ni njama ya Rais Uhuru Kenyatta ya kuwafanya viongozi wanne wa Muungano wa One Kenya Alliance (OKA) kumuunga mkono kinara wa ODM, Raila Odinga katika uchaguzi wa 2022. Walio katika vyama vya kisiasa visivyo na umaarufu pia wameelezea wasiwasi wao kuhusu marekebisho hayo huku wakionya kwamba, huenda mswada huo ukawafungia nje kufanya mipango ya muungano kwani miezi sita ni muda mrefu sana. Mbunge wa Lugari, Ayub Savula, ambaye pia aliwasilisha pendekezo la kupunguza muda wa uwasilishaji majina ya wanachama alisema kuwa mswada huo utavifungia vyama vitakavyotaka kuunda muungano. “Alionekana akishika kisu mkononi na alijidunga mara kadhaa mwilini akikimbia kuelekea barabarani ya Entreprise kabla ya marafiki wake wa karibu kumtuliza,” Bw mmoja aliyeomba asitajwe jina akanena. Duru zilieleza kwamba baadaye alipelekwa katika hospitali moja katika maeneo ya Eastlands jijini Nairobi pale daktari aliwashauri waliompeleka hospitalini wawe karibu naye kwani alipatikana akiwa na msongo wa mawazo. “Ushauri wa daktari ulikuwa watu wasimwache peke yake kutokana na msongo wa mawazo uliomkumba,” mama mmoja akasema. Mwanamume mwingine kutoka familia ya marehemu aliongeza kwamba kisanga hicho kilitokea wakati babake marehemu alipokuwa amelazwa hospitalini akitibiwa. Vilevile, mamake marehemu alilazimika kuwacha babake kwenye kitanda cha wodi akimbie mtaani kuona mwanawe baada ya kupashwa kuhusu visanga vya mtoto wake. “Kinachotuweka huzuni ni kwamba marehemu ndiye mwanamume wa pekee katika watoto wengine ambao ni wasichana tupu wa familia yao,” mwanamke aliyejitambulisha kwa jina moja Bi Penninah akanena. Marehemu alikuwa akifanya kazi ya juakali akihusishwa na biashara ya kununua na kuuza vyuma kuukuu. Wanomjua walisema alikuwa mcheshi, mtulivu na mwenye kutangamana na watu. Lusaka awarai wanasiasa Waluhya wasibuni vyama vingine SPIKA wa Bunge la Seneti Ken Lusaka ametoa wito kwa wanasiasa wa jamii ya Mulembe wakome kubuni vyama vingine vidogo na badala yake wakumbatie au kuunganisha vyama vilivyoko kuelekea uchaguzi wa 2022. Bw Lusaka alisema vyama vinavyowakilisha maslahi ya wakazi wa eneo hilo tayari vipo na vinafaa viimarishwe zaidi badala ya vingine vidogo kubuniwa. Alikisia kuwa huenda wanasiasa wanabuni vyama vidogo kwa kuhofia kulemewa wakati wa mchujo wa vyama vikubwa mwaka 2022. “Tayari tuna vyama ambavyo vina mizizi na vinamilikiwa na wanasiasa kutoka eneo hili. Tunafaa tufanye kazi pamoja badala ya kugawanya jamii yetu kwa kuanzisha vyama vingine zaidi,” akasema Bw Lusaka. Alikuwa akizungumza nyumbani kwake Mapera alipowaandaliwa wakazi sherehe za Krismasi ambapo alisema taifa linafaa kuwa na vyama viwili au vitatu imara kisha raia wenyewe wajiamulie ni chama kipi cha kujiunga nacho. Hata hivyo, alivitaka vyama vya kisiasa nchini vihakikishe kuwa vinaendeleza demokrasia hasa wakati wa mchujo ili wanasiasa wawe na imani navyo ndipo wasivibuni vyama vidogo vidogo. Bw Lusaka ambaye, ametangaza kuwa analenga kuwania kiti cha ugavana wa Bungoma, alisema kuwa atatangaza hivi karibuni chama ambacho atatumia baadaye akisema kwa sasa anayashughulikia masuala muhimu bungeni. Hivi majuzi Waziri wa Ulinzi Eugene Wamalwa alizindua chama cha DAPK ambacho sasa ni nyumbani kwa mbunge wa Kanduyi Wafula Wamunyinyi na mwenzake wa Tongaren Dkt Eseli Simiyu ambao walikuwa kwenye mzozo wa uongozi na nyapara wa Ford Kenya Moses Wetang’ula. Washukiwa 10 wakamatwa kwa kuiba mali ya Sh3 milioni kutoka kwa bohari WASHUKIWA 10 walikamatwa katika wikendi ya shamrashamra za Krismasi walipopatikana wakiiba mali ya thamani ya Sh3 milioni katika Eneo la Viwanda jijini Nairobi. Mkuu wa polisi Eneo la Makadara, Bw Timon Odingo alisema washukiwa wote walikuwa ni wanaume ambao walipangiwa njama ya wizi huo na mlinzi katika eneo la kisa. “Kulikuwa na mlinzi aliyekuwa amefutwa kazi kwa jina Bw Oscar Wanjala, 28 akishirikiana na mlinzi mwingine kwa jina Bw Alfred Ratemo waliopanga wizi wa vifaa katika bohari lililoko mkabala wa barabara ya Road C,” Bw Odingo akasema. Miongoni mwa vifaa vilivyopatikana ndani ya gari aina ya Mitsubishi Canter KAP 805 W ni pamoja na mashine ya kudhibiti joto yaani air conditioner na vifaa vya kuchunga mafuta ya injini za magari yaani oil filters. Bw Odingo alisema washukiwa walifumaniwa na polisi mwendo wa saa mbili usiku baada ya msimamizi wa kampuni ya ulinzi alipoona kitu kikirushwa kutoka nje ya kampuni na kuanguka upande wa ndani. “Msimamizi huyo aliwapigia simu maafisa wangu na mara moja wakakimbia na kuzingira eneo la kisa,” Bw Odingo akaambia Taifa Leo. Hofu wazee wakipoteza pesa katika kamari WASIWASI umeibuka kuhusu wazazi na wakazi wa miji mikubwa katika kaunti ya Pokot Magharibi wanaopoteza pesa wakishiriki kamari. Baraza la Wazee wa Jamii ya Wapokot wanasema kwamba michezo mingi ya kamari imeibuka katika kaunti hiyo na watu wengi wamekuwa masikini kwa kuishiriki. Mwenyekiti wa baraza hilo John Muok alionya wakazi dhidi ya kushiriki michezo hiyo akisema ni hatari kwa maisha yao. “Watu wanauza mifugo yao kwa wingi na kuweka pesa katika kamari bila kujua kwamba ni mchezo wa pata potea. Wengi wao hawajui kwamba katika kamari, sio lazima mtu ashinde. Mtu hushinda kwa bahati tu,” alisema akiwa Kapenguria. Haya yalijiri wiki moja baada ya kufichuliwa kuwa Wakenya walio na umri wa miaka 55 na zaidi wanaongoza kwa uchezaji kamari nchini. Kulingana na afisa wa masuala ya dharura kutoka shirika la kutetea haki za kibinadamu la Muhuri Fransis Auma, wamepokea kesi takribani hamsini za watu ambao wamelalamikia kuibiwa pesa zao na matapeli hao. Akizungumza na Taifa Leo mjini Kilifi, Bw Auma amevilaumu vitengo vya usalama katika kaunti hiyo pamoja na serikali ya kitaifa kwa kile anachodai kuwa, kutochukua hata licha ya waathiriwa kuripoti visa hivyo. “Kumekuwa na visa vingi vya watu kulaghaiwa na kuibiwa pesa zao kupitia kwa simu hasa eneo la Mtwapa na Kilifi mjini lakini chakushangaza ni kwamba licha waathiriwa kuandikisha taarifa kwa polisi hakuna hatua zozote zinazochukuliwa dhidi ya matapeli hao. Sasa tunajiuliza kazi ya polisi ni gani ikiwa tatizo kama hili wanashindwa kushughulikia,’’ alisema Bw Auma. Afisa huyo amevitaka vitengo vya usalama kuwajibikia suala hilo na kuwaepusha watu na ulaghai huo. “Tunataka polisi wafanye kazi waache kuzembea katika majukumu yao, kwa sababu kama tujuavyo kazi ya polisi ni kulinda usalama wa raia. Sasa ikiwa watawacha raia waendelee kuhangaishwa na watu wanaojifanya matapeli kazi yao itakuwa ni ipi,’’ alisema Bw Auma. Ni kauli ambayo iliungwa mkono na Emmanuel Charo ambaye alitapeliwa na walaghai hao zaidi ya elfu kumi na tano wiki iliyopita. Mbunge wa Thika Bw Patrick Wainaina (mwenye kofia) akiwa na baadhi ya vijana walionufaika na kozi za kuwafaa maishani. PICHA | LAWRENCE ONGARO Vijana wengi waliohojiwa kuhusu hatua iliyochukuliwa na mbunge huyo, walisema ya kwamba hiyo ni njia moja ya kuwafunza vijana hao jinsi ya kutega samaki badala ya kupewa kila mara kutoka kwa wazazi ama mtu yeyote yule. Vijana hao pia walihimizwa kuwa mstari wa mbele kuzingatia kozi tofauti ili kila mmoja aweze kujitegemea vilivyo katika maisha yake. KPA imeajiri Wapwani kupita kiasi, yadai ripoti MAMLAKA ya Bandari za Kenya (KPA) huenda ikalazimika kutengea jamii zenye asili ya nje ya Pwani nafasi zaidi za ajira kuliko Wapwani. Kamati ya Seneti inayosimamia masuala ya utangamano wa kitaifa, imetoa agizo hilo baada ya kubainika idadi ya waajiriwa katika bandari ambao ni Wapwani imezidi idadi inayokubaliwa kisheria. Hali hii katika KPA sio tofauti katika mashirika mengine ya umma nchini, kwani imekuwa kawaida jamii za eneo yalipo kuwa na wafanyikazi zaidi kuliko wa kutoka maeneo mengine. Kwa mujibu wa ripoti iliyowasilishwa katika Seneti, waajiriwa kutoka jamii za Wamijikenda ni 2,274 kati ya watu 6,470 walioajiriwa KPA kijumla. Wamijikenda wanajumuisha makabila ya Wadigo, Wachonyi, Wakambe, Waduruma, Wakauma, Waribe, Warabai, Wajibana na Wagiriama na wengi wao wanapatikana katika Kaunti za Kilifi na Kwale. Idadi ya Wataita ambao pia ni mojawapo ya jamii za asili ya Pwani ni 496. Hata hivyo, ripoti hiyo inaonyesha kuwa nafasi nyingi za ngazi za juu katika KPA zinashikiliwa na watu wanaotoka katika jamii ambazo si za asili ya Pwani. Hawa wanajumuisha waajiriwa 10 kutoka kwa jamii ya Waluo, wakifuatwa na tisa kutoka jamii ya Wakikuyu. Kwa jumla, kuna nafasi 23 kubwa za kiusimamizi katika shirika hilo la kiserikali.Kulingana na Sheria ya Uwiano na Utangamano wa Kitaifa iliyopitishwa mwaka wa 2008, ni marufuku kwa jamii moja kushikilia zaidi ya theluthi moja ya nafasi za kazi katika shirika lolote la kiserikali. “KPA inafaa ianze mara moja kuchukua hatua za kuhakikisha kuwa kunapotokea nafasi mpya za ajira zitajazwa kwa misingi ya Kikatiba na sheria nyingine zifaazo kuhusu hitaji la kuwa na makabila tofauti ili kuzipa nafasi jamii nyingine,” kamati hiyo ilisema. Ripoti hiyo sasa imetilia shaka madai ya viongozi wa Pwani kuhusu ubaguzi dhidi ya jamii za eneo hilo kiajira katika KPA ambayo husimamia bandari ya Mombasa. Ripoti hiyo imetokea wakati KPA inatarajiwa kuanzisha mchakato wa kuajiri watu zaidi ya 900 ambao watachukua nafasi za wale wanaotarajiwa kustaafu kufikia mwaka wa 2023. “KPA haikuonyesha thibitisho la hatua ambazo zimepangwa kuchukuliwa kuhakikisha nafasi mpya zitajazwa kwa msingi wa Katiba na sheria nyingine zifaazo,” kamati ya seneti ikaeleza. Kwa miaka mingi, suala la ajira bandarini limekuwa likiibua malalamishi mengi kutoka kwa viongozi wa Pwani ambao hutaka nafasi za usimamizi zitengewe Wapwani ili vijana wengi eneo hilo waajiriwe. Mnamo Julai 2021, uamuzi wa Mahakama ya Ajira iliyo Mombasa ndio ulifanikisha kuajiriwa kwa Bw John Mwangemi kuwa Mkurugenzi Mkuu wa KPA baada ya mivutano iliyodumu kwa muda mrefu. Bw Mwangemi alichukua nafasi ya Bw Rashid Salim ambaye alistaafu. Bw Salim alikuwa ameshikilia nafasi hiyo kama kaimu kwa zaidi ya mwaka mmoja baada ya Bw Daniel Manduku kujiuzulu ghafla Machi 28, 2020 alipohusishwa na sakata ya ufisadi. EACC yaahidi kuchuja vikali wawaniaji 2022 WANASIASA wanaolenga viti mbalimbali katika uchaguzi mkuu ujao lazima watapitia ukaguzi wa kina kulingana na hitaji la katiba kabla ya kuidhinishwa kuwania nyadhifa hizo. Tume ya Maadili na Kupambana na Ufisadi (EACC) ilisema Alhamisi kuwa hakuna mwanasiasa ambaye atasazwa katika ukaguzi huo ambao utalenga kuhakikisha kuwa wana maadili na wametimiza vigezo kuwania vyeo hivyo. Mkurugenzi wa Huduma ya Kisheria David Ruto alisema mbali na kujaza fomu, tume hiyo itakuwa ikifanya uchunguzi wake kibinafsi kwa wawaniaji kutoka vyama mbalimbali. “Wale ambao wanalenga uongozi wanafaa wafahamu kuwa mara hii hatutalegeza kamba kuhakikisha katiba inafuatwa. Kama EACC, tutafanya kazi pamoja na taasisi nyingine ili tupate viongozi bora,” akasema Bw Ruto. Alikuwa akizungumza jijini Mombasa alipozindua warsha ya wiki moja kuhamasisha umma kabla ya Disemba 9 ambayo ni Siku ya Kupambana na Ufisadi Duniani. Aliwatahadharisha wawaniaji dhidi ya kutoa taarifa za uongo wanapojaza fomu za uchaguzi. “Wawaniaji wanafaa wafahamu kuwa hatutatumia maelezo kwenye fomu pekee. Tutaenda hatua moja zaidi na kuanzisha uchunguzi kuhusu madai dhidi yao ikiwemo yale ambayo yametangazwa katika vyombo vya habari,” akaonya. Wakati wa warsha hiyo, Bw Ruto alisema tume hiyo ishaanza kuweka mikakati ya kufanikisha ushirikiano wake na asasi mbalimbali za serikali, kwa kuwa Wakenya wana haki ya kuwachagua watu wasiokuwa na sifa za uporaji mali katika uchaguzi wa Agosti 2022. “Tutaendelea kuimarisha utekelezaji wa kitengo cha sheria na kuhakikisha wanasiasa wanaosaka vyeo wamepita mtihani wa maadili. Tunajua kuna wale wajanja watakaolenga kutoa habari za uongo ili waidhinishwe ila nawaonya kuwa tuko nao na tutawakabili,” akasema Bw Ruto. Pia afisa huyo aliwataka wapigakura nao wawe macho na kuzingatia sifa za wanasiasa wanaosaka uongozi, akisema hiyo itarahisha kazi zaidi kwa EACC na IEBC. Bungeni, wanasiasa wamekuwa wakipigania marekebisho kwenye kifungu cha Uongozi na Uwazi ili wanasiasa ambao wanakabiliwa na kesi za uhalifu wasiruhusiwe kuwania vyeo mbalimbali. Hata hivyo, baadhi ya wabunge wamepinga marekebisho hayo wakisema kuwa sheria yenyewe inasisitiza mtu hana kosa au hatia hadi pale mkondo wa kisheria utathibitisha hivyo. Corona yafagia asilimia 35 ya biashara ndogo MAKALI ya janga la Covid-19 yalilemaza pakubwa uchumi wa biashara ndogondogo nchini, ambapo asilimia 35 ya biashara zote zilifagiliwa kufikia Julai 2021. Hii ni kulingana na ripoti ya hivi punde zaidi kutoka kwa Benki Kuu ya Kenya (CBK), ambayo kwa mara ya kwanza imeonyesha jinsi biashara hizo za juakali, zinazojumuisha asilimia 98 ya biashara zote nchini, ziliathirika kati ya Februari 2020 na Julai 2021. Ripoti hiyo ambayo ilitolewa Alhamisi imedokeza kuwa nyingi za biashara hizo – ambazo kwa kawaida huajiri hadi wafanyakazi tisa – zilifungwa, kukosa uwezo wa kuweka hazina, kupungukiwa na wateja na familia za wamiliki wake kuteseka kwa njaa. Biashara husika ni kama maduka, biashara za vibanda, vinyozi, hoteli ndogo na nyingine ambazo wamiliki wake huzitumia kama chanzo cha mapato yao. “Kufikia Julai 2021, ni asilimia 38 ya biashara za MSE tu zilizokuwa zimerejelea hali yao ya kabla ya janga la Covid-19 kimapato, lakini asilimia 62 bado zinapata mapato ya chini ikilinganishwa na Februari 2020. Vilevile, biashara zilizofungwa ziliongezeka 2021, huku asilimia 35 ya wamiliki wa biashara waliokua kazini kabla ya Covid-19 wakitokomea kufikia Julai 2021,” ripoti hiyo ikasema. Hii ndiyo ripoti ya kwanza kuonyesha kiwango ambacho janga la Covid-19 limeathiri uchumi wa biashara za juakali nchini, na inaongeza kusema kuwa wengi wa wafanyabiashara hizo bado hawana imani kuwa mwaka huu hali itakuwa nzuri, kutokana na kupungua kwa idadi ya wateja. Jumla ya asilimia 34 ya wamiliki wa biashara hizo kufikia Julai walisema kuwa hali ya biashara zao imezorota, ikilinganishwa na asilimia 11 waliotoa maoni sawia Novemba 2020. Ripoti hiyo aidha inasema kuwa biashara nyingi nchini (asilimia 68) zimekuwa katika hali mbaya na kushindwa kuweka hazina ambayo inaweza kuziokoa wakati wa janga, kutoka asilimia 40 ambazo hazikuwa na hazina Februari 2020. Maisha yalipokuwa magumu kwa wamiliki wa biashara hizi, wengi wao walishindwa kutimiza majukumu ya kibinafsi kwa familia zao kama kuzipa chakula, ripoti hii ikionyesha kuwa takriban nusu ya familia za wamiliki wa biashara za juakali (asilimia 47) zilikuwa zikikosa chakula kufikia Julai 2021. Hii ni ikilinganishwa na asilimia 14 ya familia zilizokuwa zikikosa Februari 2020, na asilimia 61 ambayo ndiyo kubwa zaidi kwa familia zilizokosa chakula- kati ya Aprili na Julai 2020. Matokeo ya utafiti huo uliofanyika kati ya Februari 2020 na Julai 2021 yamefichua mateso ambayo familia nyingi zilizokuwa zikitegemea biashara za Jua Kali nchini zimepitia kwa kipindi cha miezi 17, na ambayo bado hayajaisha kutokana na hali ya mfumko wa bei za bidhaa muhimu ambao umekuwepo mwaka huu 2021. Shirika la Kukusanya Takwimu Kenya (KNBS) mnamo 2016 lilibaini kuwa biashara za juakali zinajumuisha asilimia 98 ya biashara zote Kenya. Habari kuhusu nyingi za biashara hizi hazipatikani kwa kuwa hazijarasmisha shughuli zao, kwa kukosa usajili (asilimia 92) wala leseni (asilimia 65) na hivyo imekuwa vigumu kwa serikali kubaini hali yake. CBK katika ripoti ya sasa ilibaini kuwa nyingi za biashara hizo sasa zimelazimika kubuni mbinu za kutumia mitandao kwa malipo na mauzo ya bidhaa, kama mbinu ya kupata hela zaidi na kuendelea kujikimu. “Asilimia 70 ya wamiliki wa biashara ndogo zaidi mnamo Juali 2021 walisema kuwa walikuwa wakikubali malipo kidijitali, kutoka asilimia 59 waliokuwa wakikubali Februari 2020,” ripoti hiyo ikasema. Kulingana na ripoti hiyo, Gavana Twaha akishirikiana na Katibu wa Kaunti ya Lamu na Mkuu wa Utumishi wa Umma walitoa barua za uajiri kwa watu 12 katika vyeo tofauti. “Uchunguzi uligundua kuwa watu hao 12 walioajiriwa hawakuwa wamehitimu kielimu na pia waliajiriwa bila kuhusisha Bodi ya Huduma za Kaunti, ambayo imepewa jukumu la kuajiri wafanyikazi wa serikali ya kaunti,” inadokeza sehemu ya ripoti hiyo. Kwingineko, EACC imependekeza kushtakiwa kwa maafisa wa Mamlaka ya Bandari (KPA) pamoja na wakurugenzi wa kampuni sita za kibinafsi kwa madai ufisadi katika ununuzi wa maji ya kunywa yaliyosababisha kupotea kwa Sh137.6 milioni. Tume hiyo inasema ufisadi huo uliohusisha kampuni sita zilizopewa kandarasi ya kuuzia KPA maji bila kufuata kanuni za ununuzi ulifanyika katika mwaka wa fedha wa 2017/2018. EACC inaeleza kuwa uchunguzi wake uligundua baadhi ya kampuni husika zililipwa licha ya kuwa hazikuwasilisha maji kwa KPA. EACC kwenye ripoti yake iliyowasilishwa kwa DPP ili kuwachukulia hatua washukiwa inasema imependekeza wafunguliwe mashtaka ya udanganyifu, matumizi mabaya ya ofisi, kukaidi sheria na kanuni za ununuzi na ulaghai wa mali ya umma. KPA pia imemulikwa na EACC kuhusiana na utoaji zabuni ambayo gharama yake imezidi kiasi cha pesa zilizotengwa kwenye bajeti. Tume hiyo inasema kampuni ya Alootek Systems Limited ilipewa zabuni hiyo ya kutunza mtambo wa Copco Compressors ya thamani ya Sh8.4 milioni. Inasema Alootek ilipewa zabuni hiyo moja kwa moja bila kuitisha maombi kutoka kwa kampuni nyingine. Sasa EACC inataka maafisa wa KPA waliohusika pamoja na wakurugenzi wa Alootek washtakiwe. Mihadarati: Magoha aunga wanafunzi wapimwe WAZIRI wa Elimu Profesa George Magoha amepongeza hatua ya Shule ya Upili ya Maranda Boys ya kuwafanyia wanafunzi wake vipimo vya lazima kubaini iwapo wanatumia mihadarati. Waziri Magoha alisema hatua hiyo ndiyo mbinu hakika zaidi ya kuzuia wanafunzi kutumia dawa za kulevya wanapokuwa nje ya shule. Akizungumza katika kongamano la walimu wakuu lililoandaliwa katika hoteli ya Acacia Premier, Kaunti ya Kisumu, waziri Magoha alisema kuwa serikali itawachukulia hatua kali watoto wanaojihusisha na vitendo vya uhalifu. “Walimu wakuu wasikubali kuwasajili tena wanafunzi walio na historia ya uhalifu. Wanafunzi wanaojihusisha na ushoga na usagaji watimuliwe katika shule za bweni na kupelekwa katika shule za mchana zilizo karibu na makwao,” alisema Profesa Magoha. Kwingineko walimu wakuu zaidi ya 26,000 waliokutana Mombasa wanataka kufutiliwa mbalii kwa shule za bweni za sekondari kufuatia kuongezeka kwa visa vya utovu wa nidhamu miongoni mwa wanafunzi. Miezi michache iliyopita, waziri Magoha alikataa pendekezo hilo baada ya walimu hao kumshinikiza litekelezwe. ,Lakini walimu wakuu wa shule za msingi wanasisitiza kuwa shule za bweni za sekondari zibadilishwe kuwa za kutwa ili kuruhusu wazazi kutekeleza jukumu la kuelekeza watoto wao. “Aina ya tabia ambayo watoto wameanza kuonyesha katika shule za sekondari inaweza kukomeshwa kwa kuruhusu watoto kuwa na wazazi wao muda mwingi waweze kuwashauri na kuwaelekeza na hii itasaidia walimu,” alisema mwenyekiti wa chama cha walimu wakuu wa shule za msingi Bw Johnson Nzioka. Bw Magoha alisema mtaala mpya wa masomo (CBC),umebadilisha jinsi watoto wanavyohusiana na wazazi wao. Alisema haya katika hafla aliyohudhuria ya kuweka msingi wa ujenzi wa madarasa ya CBC katika Shule ya Sekondari ya Obwolo, eneo la Siaya. Mwanaharakati huyo alitoroka Kenya 2018 akidai kuwa maisha yake yalikuwa hatarini kwa kutishwa na watu wenye ushawishi ambao hawakufurahishwa na juhudi zake za kutetea masikini. “Nimefurahi kurejea Kenya baada ya miaka mitatu. Ninataka serikali ya Kenya kunihakikishia usalama wangu. Sitachoka kutetea wanyonge wa nchi hii na ulimwengu kwa jumula kwa sababu huo ndio wito wangu,” alisema Bw Kimengere ambaye ni katibu mratibu wa chama cha Commonwealth Voters Right s and Privileges Association (COWEVOPRA). Mwanaharakati huyo alisema kwamba wakati huu ambao Kenya inaelekea uchaguzi mkuu mwaka ujao, atahamasisha wapigakura kura haki zao ili wafanye uamuzi huru na wa haki. “Nchi hii itajengwa na wanyonge lakini ni lazima wafahamu haki zao kwanza. Kazi yangu kabla ya uchaguzi huo itakuwa ni kuhakikisha wanafahamu haki zao ili waweze kufanya uamuzi huru na wa haki,” alisema Kimengere, mzaliwa wa Othaya kaunti ya Nyeri. Alielezea azima yake ya kugombea kiti cha ubunge cha Othaya ambacho aliwania kwenye uchaguzi mkuu wa 2013. “Nimerejea nchini wakati wa siasa za uchaguzi mkuu wa mwaka 2022 na watu wa Othaya wameniomba nifikirie kuwa mwakilishi wao bungeni. Itakuwa fursa nzuri ya wanyonge wa nchi hii kupata mwakilishi wao katika Bunge la Kitaifa,” akasema Bw Kimengere. Alisisitiza kuwa Kenya inahitaji uongozi unaojali maslahi ya masikini na sio mabwanyenye wanaotoka familia za waliokuwa watawala. “Tutabadilisha siasa za nchi yetu. Tuko na kazi kama wanyonge na tutaifanya bila woga hata tukitishwa,” alisema. Bw Kimengere alishukuru serikali za Norway na Iceland kwa kumpa hifadhi kwa miaka mitatu. Mbunge huyo ameshtakiwa kwa madai ya kuilaghai serikali kupitia Hazina ya Kitaifa ya Ustawi wa Maneobunge (CDF) ya Malindi jumla ya Sh19 milioni, zilizolipwa kampuni ya Multiserve iliyopewa kandarasi na Bi Jumwa. Shirika la PrimRose laokoa walevi Gatundu Kaskazini WAKAZI wa kijiji cha Kawira eneo la Gatundu Kaskazini, wanalalamikia jinsi pombe haramu imefanya vijana kushindwa kufanya kazi. Mjane mmoja Bi Felista Wambui anasema ya kwamba familia yake ya watoto 14 ni mzigo kwake na tayari vijana wake watatu wametekwa nyara na pombe haramu. Alieleza kuwa baada ya mume wake kuaga dunia miaka michache iliyopita, aliachwa na familia kubwa ambayo hawezi kuisimamia ipasavyo. “Tayari mimi ni mjane ambaye amelemewa na mzigo wa familia. Vijana wangu wengine ni walevi ambapo hakuna kazi yoyote wanayojishughulisha nayo,” alifafanua mjane huyo na kuongeza maisha yamenifikisha ukingoni hata sijui nifanyeje. Alidai kuwa mtoto wake wa kiume kwa jina la utani ‘Komero’, amelemewa na pombe ambapo kutoka asubuhi hadi jioni yeye uraibu wake ni kulewa chakari Hivi majuzi kijana wake mwingine alibomoa paa la nyumba na kuuza mabati hayo ili apate angalau hela ya kupata ‘kinywaji’. “Kwa sasa anaishi kwa nyumba ambayo imebomolewa paa upande fulani. Jambo hilo limenikera na hata kukasirisha wanakijiji wa eneo hili,” alifafanua Bi Wambui. Hata hivyo, shirika moja lisilo la kiserikali la Primrose Rehab and Wellness, limejitolea kuhifadhi kijana mmoja wa mama huyo ili aweze kupewa mwongozo jinsi ya kurekebisha maisha yake. Bw Joseph Kamau ambaye ni mkurugenzi wa shirika hilo alisema walichukua hatua hiyo ya dharura baada ya jambo hilo kuangaziwa katika kituo cha redio cha Inooro wiki moja iliyopita. “Sisi kama shirika la kurekebisha tabia tuliona ni vyema tuingilie kati ili kuokoa maisha ya kijana huyo ambaye alionekana kuathirika kutokana na unywaji wa pombe haramu,” alieleza Bw Kamau. Alisema watakuwa naye katika kituo hicho kwa muda wa miezi mitatu mfululizo ili kukagua mienendo yake huku akipokea mawaidha na matibabu. Alieleza pia kuwa shirika hilo linatetea watu walioathirika kutokana na ulevi, dawa za kulevya na waliozamia kwenye mchezo wa kamari. Hivi majuzi wakazi wa kijiji hicho walitaka serikali kuingilia kati jambo hilo kwa sababu vijana wengi wameshindwa kuoa na wengine wameasi familia zao. Ilidaiwa pia hakuna boma la kujivunia kwa sababu vijana wengi hawapatikani nyumbani, kutekeleza majukumu yao. Wakazi wa eneo hilo wamepongeza hatua iliyochukuliwa na shirika hilo la Primrose Rehab and Wellness, huku wakitaka lifanye juhudi kuwapokea vijana zaidi ili kuwarekebisha tabia na kuwapa mwongozo wa kimaisha. KFS yawahakikishia wakazi huduma za feri zitarejea mwaka 2022 Huduma za feri ambazo zilisitishwa miezi mitatu iliyopita, zitarajea baada ya serikali kumaliza ukarabati wa sehemu ya daraja ambalo liliharibika Januari. KPA imekuwa ikikarabati daraja hilo kwa kima cha Sh398 milioni baada ya sehemu kuharibika mara mbili hali iliyohatarisha maisha ya wasafiri. Kamati ya Bunge Kuhusu Uwekezaji imekuwa ikichunguza ubadhirifu wa fedha kwenye ukarabati huo ambao wanakandarasi wamekashifiwa kwa kuzembea na kufanya kazi duni. Mkurugenzi wa Huduma za Feri Nchini (KFS) Bakari Gowa, Jumamosi alitetea ukarabati huo ambao umechukua muda mrefu, akisema kwa sasa mchakato wa kutoa zabuni unaendelea na mwakani huduma za feri zitarajelewa. “Tunatarajia huduma zinarejelewa mnamo Januari. Vyuma ambavyo ni sehemu ya daraja hilo vilikuwa vimezibwa na maji na sasa kiwango cha maji kinaelekea kupungua ili vichomwe.Kwa sasa ukarabati wa sehemu zote unaendelea vizuri na haja kuu ni kuhakikisha shughuli za usafiri zikirejelewa zitakuwa salama,” akasema Bw Gowa. Mwanzoni, Shirika la Huduma za Feri (KFS) ambalo sasa liko chini ya KPA, lilitekeleza ukarabati kwenye daraja hilo ambalo linapakana na Bara Hindi. “Kwa sasa huduma za usafiri wa feri haziwezi kurejelewa kwa kuwa hiyo itakuwa kuhatarisha maisha ya wasafiri. Ni vyema ukarabati wa daraja unaoendelea ukamilike pande zote,” akaongeza. Hapo awali huduma za feri ambazo hutumiwa na watu 3,000 kila siku ziliendelea kwa muda wa miezi 19 baada ya uzinduzi ulioongozwa na Rais Uhuru Kenyatta. “Hatukuwa na shida wakati huo na usafiri uliendelea vizuri. Hata hivyo, mnamo Septemba, tulifanya uchunguzi wetu na tukapata kulikuwa na uharibifu ambao ungehatarisha maisha ya raia,” akaongeza. “Walifanya kazi mbovu na kutumia vifaa vya kiwango cha chini. Muda wa miezi 19 ni mchache sana kwa daraja ambalo lilitengenezwa hapo awali kuharibika. Lengo la wanakandarasi hawa ni kukula pesa,” akasema Bw Ashid Kassim, mbunge wa Marsabit Magharibi. “Ninashughulishwa sana na suala hili kwa sababu mradi huu ungekamilika zamani na hata muda huu ambao umesongeshwa hata hawatamaliza kazi hii. Huu mradi umekwama kwa muda mwingi na tunafaa kuwahakikishia wakazi wa Pwani kuwa usafiri utarejelewa kama zamani,” akaongeza. Kauli yake iliungwa mkono na Bw Katana ambaye alitaka KPA itoe stakabadhi zote za utoaji zabuni na gharama iliyotumika kwa ukarabati wa mwanzo ndipo bunge ibaini iwapo kulikuwa na ubadhirifu wa pesa. Wadudu waharibifu wavamia mashamba ya mahindi Gatundu Kaskazini WAKAZI wa kijiji cha Kianganga, Mitero, Gatundu Kaskazini wanalalamikia upungufu mahindi katika mashamba yao. Walidai ya kwamba viwavijeshi wamevamia mahindi kwenye mashamba yao na kusababisha upungufu wa mahindi. Bernard Chege, ambaye ni mkazi wa kijiji hicho, anasema ni muda wa miaka mitano ambapo wamevuna mahindi kiwango cha chini mno. “Tunaiomba serikali ifanye juhudi kuona ya kwamba inatuma maafisa wa kilimo vijijini ili kuhamasisha wakulima jinsi ya kukabiliana na wadudu hao,” alieleza Bw Chege na kuongeza kuwa kwa sasa hawajui la kufanya. Alizidi kueleza kuwa hata mvua inayoendelea kuonyesha imeharibu mazao mengi katika eneo hilo. Alieleza kuwa jambo muhimu wanalohitaji kutoka kwa serikali ni mbegu za mahindi ili waweze kupanda. Naye Bi Monica Wanyoike alisema licha ya kufanya bidii na kupanda mahindi kwa wingi amekosa kupata mavuno ya kuridhisha. “Sisi kama wakulima wa kijiji hiki tumetuma ujumbe kwa serikali kuona ya kwamba maafisa wa kilimo wanakuja mashinani ili kujionea hasara iliyoko kwenye mashamba yetu,” alifafanua Bi Wanyoike. Rais atoa ahadi ya kuwainua walemavu RAIS Uhuru Kenyatta amekariri kujitolea kwa serikali katika kuboresha maslahi ya walemavu, akisema watasaidiwa kushiriki kikamilifu katika ujenzi wa taifa. Rais, ambaye alizungumza Ijumaa KICC ambako aliongoza kuadhimisha siku ya Umoja wa Mataifa kuhusu Walemavu, alisema walemavu wameendelea kuchukua nyadhifa muhimu za uongozi katika nyanja nyingi ikiwemo siasa. Ili kuhakikisha kwamba haki za kiafya za walemavu zimelindwa katika mpango unaoendelea wa Afya Bora kwa Wote, Rais aliagiza Wizara ya Afya kuhakikisha huduma za matibabu kuwasaidia walemavu kujimudu katika hali waliyo nayo zinatolewa pia. Naibu Chansela Prof Jaganyi aliwasilisha hundi ya pesa kiasi cha Sh30,000 kusaidia shule ya St Patrick’s. Kulingana na msomi huyo, kwa miaka miwili iliyopita, MKU iliwasajili wanafunzi wenye ulemavu wapatao 100 kutoka katika vyuo vingine tofauti. Dkt Sera Kumari alipewa jukumu la kuwaletea pamoja walemavu walio wanafunzi hata kutoka katika jamii ili kuwe na msimamo mmoja wa kuwashughulikia kwa pamoja. Mashirika mengine ambayo yametia saini mkataba wa ushirikiano ni kama vile Kilimambogo Blind Trust Association (KBTA), ambalo linawafadhili wanafunzi 24 wanaoishi na ulemavu. Wamewapa vifaa vya kisasa vya kusomea 20 aina ya Orbit Reder. Prof Jaganyi alisema kuna haja ya kuweka mikataba na mashirika mengine akisema watashirikiana vyema na shule ya St Patrick’s na Shirika la Msalaba Mwekundu na shirika la kimataifa la Lions Club International. “MKU imepiga hatua kwa kuweka mkataba wa miaka mitatu kuanzia mwaka 2020 hadi 2024 kwa kufuata mwongozo wa kipengee cha shirika la kimataifa la Umoja wa Mataifa kuhusu Kuziba Mapengo yaliyopo katika jamii ambacho ni SDG- 10,” alisema Prof Jaganyi. Hafla hiyo ilihudhuriwa pia na mkuu wa maswala ya chuo cha MKU Prof Peter Wanderi ambaye alipongeza juhudi zilizoendeshwa na chuo hicho katika kushirikiana na mashirika na taasisi nyinginezo. Bodaboda wapiga teke punda Lamu WAMILIKI punda katika Kaunti ya Lamu wanazidi kujawa na wasiwasi kuhusu hatima ya biashara yao ya uchukuzi, baada ya wateja wao wengi kugeukia usafiri wa bodaboda. Sekta ya punda ndiyo njia kuu ya usafiri Lamu tangu jadi, ikizingatiwa kuwa idadi kubwa ya wakazi huishi maeneo ambayo ni visiwa na hivyo ni vigumu kutumia mbinu nyingine ya uchukuzi kama vile magari. Zaidi ya punda 10,000 wanapatikana katika Kaunti ya Lamu, idadi kubwa ikiwa ni wale wanaotumika kusafirisha watu na mizigo kwenye visiwa vya Lamu, Pate, Kizingitini, Faza, Siyu, Ndau, Mkokoni, Kiwayu na Kiunga. Katika kikao na wanahabari mnamo Ijumaa, wamiliki punda walieleza haja ya wao kuunda chama chao halisi kitakachosaidia kupigania haki zao za kimsingi. Bw Omar Kidege alisema biashara ya pikipiki katika kisiwa cha Lamu imekuwa kero kwao huku wengi wakinyang’anywa abiria na wahudumu wa bodaboda. Karibu wahudumu 300 wa bodaboda wanapatikana Lamu licha ya kuwa, kisheria usafiri wa pekee unaokubalika ni ule wa miguu, punda au mikokoteni ili kuhifadhi desturi za mji huo wa kale. Bw Kidege alisema yamkini wenye punda wangekuwa na chama chao, kingekuwa tayari kimejitokeza kupigania biashara yao ambayo inaendelea kumenywa na wenye pikipiki. “Kila kukicha tunasukumwa nje ya soko na hawa bodaboda ambao wanaendelea kutawala uchukuzi ndani ya Lamu. Chama pia kitatuwezesha kupata mikopo ili kuinua zaidi sekta yetu,” akaeleza Bw Kidege. Kwa upande wao, wahudumu wa bodaboda walijitetea kwamba huduma zao zimesaidia kupunguza idadi ya vijana wanaotumia mihadarati na kutekeleza uhalifu mitaani. Kupitia mwenyekiti wao, Bw Abubakar Yusuf Abdallah, walisema tayari wameleta mabadiliko kwani wanaweza kupeleka mizigo maeneo ya mbali ambayo ni vigumu kufikiwa kwa kutumia punda au mikokoteni. Hivyo, waliwataka wenzao wanaoendesha biashara ya usafiri kwa punda na mikokoteni kushirikiana nao ili kila mmoja apate riziki.“Wamiliki punda na mikokoteni waache kulalamika. Kuna baadhi ya kazi tunawaachia; sisi hufanya sana kazi za kusafirisha mizigo na wateja sehemu za mbali, hasa nje ya Lamu,” alihoji Bw Abdallah. Bw Mohamed Ali ambaye ni mmiliki wa punda mtaani Bajuri alisisitiza kuwa haja yao kuunda chama ni kuwawezesha kuwasilisha malalamishi kwa serikali ya kaunti kwa urahisi ili yasikilizwe na kutatuliwa. Alisema changamoto nyingine ambayo watafanikiwa kuwasilisha kupitia kwa chama ni kufariki kiholela kwa punda wao.Bi Fatma Athman alitaja kukosekana kwa mipangilio kabambe miongoni mwa wenye punda Lamu kama sababu kuu inayofanya haki zao kukiukwa kiholela. Aliwataka kuzinduka na kubuni chama haraka iwezekanavyo ili wafaidi na mengi yanayotolewa serikalini. “Chama hurahisisha upiganiaji wa haki miongoni mwa wanachama. Umoja ni nguvu, utengano ni udhaifu. Na hii ndiyo sababu ni rahisi kwa wanachama wa mashirika au makundi kupata fedha serikalini ilhali sisi wenye punda tunabaki nyuma. Tuamke,” akasema Bi Athman. Walimu waililia serikali iwalinde dhidi ya ugaidi CHAMA cha Walimu nchini (KNUT) kimeitaka serikali ihakikishe usalama unaimarishwa Kaunti ya Mandera ili masomo yarejee kama maeneo mengine nchini. Akihutubia walimu baada ya kuchaguliwa tena, Katibu Mkuu wa KNUT eneo hilo, Bw Mohammed Kulo, alisema serikali ina jukumu la kuhakikisha masomo yanarejea katika mji kaunti hiyo ya mpakani iliyoathiriwa na vita baina ya majeshi ya Somalia na Jubbaland. “Serikali ya Kitaifa lazima ihakikishe usalama unaimarishwa Mandera ili walimu wafanye kazi yao bila kusumbuliwa. Kukataa kutekeleza wajibu hao na kisha kuhamisha walimu ni kuhujumu elimu ya watoto wetu,” akahoji Bw Kulo. Afisa huyo alisema serikali imekuwa ikiibagua kaunti hiyo kwa kuwa kuwapa walimu uhamisho hadi maeneo mengine badala ya kumakinikia usalama wao kazini. ‘Serikali ina jibu kwa kila tatizo nchini. Kukataa kuwahakikishia walimu usalama wao hapa Mandera kisha kuwahamisha ni kuhujumu elimu ya watoto wetu,’ akasema Bw Kulo huku akitoa wito walimu wengi waajiriwe katika kaunti hiyo. Mandera inakumbwa na uhaba wa walimu 1894 katika shule za msingi na 517 katika shule za upili. Adhabu ya kiboko shuleni yapingwa PENDEKEZO la Wizara ya Elimu kwamba adhabu ya viboko irejeshwe shuleni kama njia ya kudhibiti utundu miongoni mwa wanafunzi, liliendelea kupingwa jana na wadau katika sekta ya elimu. Kanisa la Kianglikana nchini na vyama vya kutetea masilahi ya walimu nchini vilisema suluhu kwa tatizo hilo ni wazazi kuzingatia kwa makini wajibu wao kama walezi na washauri wa watoto wao. Kasisi wa Kanisa la All Saints Cathedral, Nairobi, Sammy Wainaina alisema visa vya utovu wa nidhamu na uteketezaji wa mali ya shule vinavyoshuhudiwa katika shule kadha za upili ni kielelezo cha utovu wa maadili na malezi bora katika familia. “Isitoshe, watoto wetu wanasababisha fujo shule kwa kuiga yale yanayoendelea katika familia, jamii na taifa kwa ujumla kwamba tukitofautiana, tunapigana. “Kwa hivyo, suluhu kwa tatizo hilo sio kurejesha adhabu ya viboko shuleni bali ni wazazi na wanajamii kuwa kielelezo bora kwa watoto wetu kwa kupalilia maadili na mbinu za kutatua mizozo kwa amani,” akasema alipoongoza ibada ya Jumapili katika kanisa hilo. “Kumchapa mwanafunzi hakusuluhisha tatizo hili. Wazazi wanafaa kutekeleza wajibu wao wa kuwa walezi na washauri wa kwanza wa watoto wao. Wajibu huu usiachiwe walimu,” Kasisi Wainaina akaongeza akisema “kurejeshwa kwa adhabu ya viboko kutapelekea hali hii kuwa mbaya zaidi.” Naye Katibu Mkuu wa Chama cha Kitaifa cha Walimu (Knut) Wilson Sossion amepinga pendekezo la kuwachapa wanafunzi watundu kwa viboko akisema, badala yake shule za mabweni zinapasa kupigwa marufuku ili kutoa nafasi kwa wazazi kuwa na wakati mwingi wa kuwatunza watoto wao. Alisema kurejelewa kwa adhabu hiyo kutagonganisha wanafunzi, wazazi na walimu, hali ambayo itaathiri masomo. “Vile vile, hatua hiyo huenda ikapelekea wanafunzi kuwageukia walimu wao, kuwadhuru na hata kuwaua. Tukio kama hili tayari limetokea katika Shule ya Pili ya Kitaifa ya Kisii ambapo wanafunzi waliwashambuliwa walimu wao kwa visu. Hatutaki shule zetu kugeuzwa uwanja wa vita kati ya walimu na wanafunzi,” Bw Sossion akasema Jumamosi alipohudhuria uchaguzi wa Knut, tawi la Nakuru. Wakazi wafurahia corona kupunguza ulevi vijijini WAKAZI wa mitaa ya Wiyoni na Mararani, kisiwani Lamu wamesifu kipindi cha janga la Covid-19 kwa kusaidia kupunguza fujo zilizokuwa zikishuhudiwa kutoka kwa walevi maeneo hayo. Mara nyingi wakazi wa mitaa hiyo miwili walikuwa wakijitokeza kulalamikia makelele na fujo zilizokuwa zikichangiwa na kukithiri kwa mangwe kwenye mitaa yao, hali ambayo ilikuwa ikiwakosesha usingizi. Wakazi waliambia Taifa Leo Jumatatu kwamba idadi ya walevi wanaozuru mangwe maeneo yao imepungua pakubwa ilhali baadhi ya mangwe zimefifia n ahata kufungwa. Wakazi pia waliisifu serikali kupitia idara ya usalama kwa kuendeleza misako ya mara kwa mara ambayo imesaidia pakubwa kupunguza au kuzifunga mangwe kwenye mitaa mbalimbali ya Lamu. Bi Halima Yusuf alisema siku za hivi karibuni wamekuwa wakilala bila kusumbuliwa na makelele au vita vya walevi kinyume na miaka iliyopita. “Tunashukuru kwamba kipindi hiki cha Korona kimechangia baadhi ya mangwe kufungwa eneo hili. Kila mara tulikuwa tukiamsha au hata kukosa kulala kabisa kutokana na zahama za walevi ambao walikuwa wakiimba au kupigana,” akasema Bi Yusuf. Karisa Charo ambaye ni mkazi wa Mararani alisema tangu Covid-19 ianze Machi mwaka jana, mtaa wao umegeuka kuwa mtulivu kwani walevi wengi hupendelea kunywa mchana pekee ilhali usiku wanakimbilia kwenye nyumba zao. Aliiomba serikali kutoondoa kafyu, akisisitiza kuwa imegenyorosha tabia za wengi ambao usiku na mchana walikuwa wakibugia mtindi. Bodaboda wapiga teke punda Lamu WAMILIKI punda katika Kaunti ya Lamu wanazidi kujawa na wasiwasi kuhusu hatima ya biashara yao ya uchukuzi, baada ya wateja wao wengi kugeukia usafiri wa bodaboda. Sekta ya punda ndiyo njia kuu ya usafiri Lamu tangu jadi, ikizingatiwa kuwa idadi kubwa ya wakazi huishi maeneo ambayo ni visiwa na hivyo ni vigumu kutumia mbinu nyingine ya uchukuzi kama vile magari. Zaidi ya punda 10,000 wanapatikana katika Kaunti ya Lamu, idadi kubwa ikiwa ni wale wanaotumika kusafirisha watu na mizigo kwenye visiwa vya Lamu, Pate, Kizingitini, Faza, Siyu, Ndau, Mkokoni, Kiwayu na Kiunga. Katika kikao na wanahabari mnamo Ijumaa, wamiliki punda walieleza haja ya wao kuunda chama chao halisi kitakachosaidia kupigania haki zao za kimsingi. Bw Omar Kidege alisema biashara ya pikipiki katika kisiwa cha Lamu imekuwa kero kwao huku wengi wakinyang’anywa abiria na wahudumu wa bodaboda. Karibu wahudumu 300 wa bodaboda wanapatikana Lamu licha ya kuwa, kisheria usafiri wa pekee unaokubalika ni ule wa miguu, punda au mikokoteni ili kuhifadhi desturi za mji huo wa kale. Bw Kidege alisema yamkini wenye punda wangekuwa na chama chao, kingekuwa tayari kimejitokeza kupigania biashara yao ambayo inaendelea kumenywa na wenye pikipiki. “Kila kukicha tunasukumwa nje ya soko na hawa bodaboda ambao wanaendelea kutawala uchukuzi ndani ya Lamu. Chama pia kitatuwezesha kupata mikopo ili kuinua zaidi sekta yetu,” akaeleza Bw Kidege. Kwa upande wao, wahudumu wa bodaboda walijitetea kwamba huduma zao zimesaidia kupunguza idadi ya vijana wanaotumia mihadarati na kutekeleza uhalifu mitaani. Kupitia mwenyekiti wao, Bw Abubakar Yusuf Abdallah, walisema tayari wameleta mabadiliko kwani wanaweza kupeleka mizigo maeneo ya mbali ambayo ni vigumu kufikiwa kwa kutumia punda au mikokoteni. Hivyo, waliwataka wenzao wanaoendesha biashara ya usafiri kwa punda na mikokoteni kushirikiana nao ili kila mmoja apate riziki.“Wamiliki punda na mikokoteni waache kulalamika. Kuna baadhi ya kazi tunawaachia; sisi hufanya sana kazi za kusafirisha mizigo na wateja sehemu za mbali, hasa nje ya Lamu,” alihoji Bw Abdallah. Bw Mohamed Ali ambaye ni mmiliki wa punda mtaani Bajuri alisisitiza kuwa haja yao kuunda chama ni kuwawezesha kuwasilisha malalamishi kwa serikali ya kaunti kwa urahisi ili yasikilizwe na kutatuliwa. Alisema changamoto nyingine ambayo watafanikiwa kuwasilisha kupitia kwa chama ni kufariki kiholela kwa punda wao.Bi Fatma Athman alitaja kukosekana kwa mipangilio kabambe miongoni mwa wenye punda Lamu kama sababu kuu inayofanya haki zao kukiukwa kiholela. Aliwataka kuzinduka na kubuni chama haraka iwezekanavyo ili wafaidi na mengi yanayotolewa serikalini. “Chama hurahisisha upiganiaji wa haki miongoni mwa wanachama. Umoja ni nguvu, utengano ni udhaifu. Na hii ndiyo sababu ni rahisi kwa wanachama wa mashirika au makundi kupata fedha serikalini ilhali sisi wenye punda tunabaki nyuma. Tuamke,” akasema Bi Athman. Walimu waililia serikali iwalinde dhidi ya ugaidi CHAMA cha Walimu nchini (KNUT) kimeitaka serikali ihakikishe usalama unaimarishwa Kaunti ya Mandera ili masomo yarejee kama maeneo mengine nchini. Akihutubia walimu baada ya kuchaguliwa tena, Katibu Mkuu wa KNUT eneo hilo, Bw Mohammed Kulo, alisema serikali ina jukumu la kuhakikisha masomo yanarejea katika mji kaunti hiyo ya mpakani iliyoathiriwa na vita baina ya majeshi ya Somalia na Jubbaland. “Serikali ya Kitaifa lazima ihakikishe usalama unaimarishwa Mandera ili walimu wafanye kazi yao bila kusumbuliwa. Kukataa kutekeleza wajibu hao na kisha kuhamisha walimu ni kuhujumu elimu ya watoto wetu,” akahoji Bw Kulo. Afisa huyo alisema serikali imekuwa ikiibagua kaunti hiyo kwa kuwa kuwapa walimu uhamisho hadi maeneo mengine badala ya kumakinikia usalama wao kazini. ‘Serikali ina jibu kwa kila tatizo nchini. Kukataa kuwahakikishia walimu usalama wao hapa Mandera kisha kuwahamisha ni kuhujumu elimu ya watoto wetu,’ akasema Bw Kulo huku akitoa wito walimu wengi waajiriwe katika kaunti hiyo. Mandera inakumbwa na uhaba wa walimu 1894 katika shule za msingi na 517 katika shule za upili. Adhabu ya kiboko shuleni yapingwa PENDEKEZO la Wizara ya Elimu kwamba adhabu ya viboko irejeshwe shuleni kama njia ya kudhibiti utundu miongoni mwa wanafunzi, liliendelea kupingwa jana na wadau katika sekta ya elimu. Kanisa la Kianglikana nchini na vyama vya kutetea masilahi ya walimu nchini vilisema suluhu kwa tatizo hilo ni wazazi kuzingatia kwa makini wajibu wao kama walezi na washauri wa watoto wao. Kasisi wa Kanisa la All Saints Cathedral, Nairobi, Sammy Wainaina alisema visa vya utovu wa nidhamu na uteketezaji wa mali ya shule vinavyoshuhudiwa katika shule kadha za upili ni kielelezo cha utovu wa maadili na malezi bora katika familia. “Isitoshe, watoto wetu wanasababisha fujo shule kwa kuiga yale yanayoendelea katika familia, jamii na taifa kwa ujumla kwamba tukitofautiana, tunapigana. “Kwa hivyo, suluhu kwa tatizo hilo sio kurejesha adhabu ya viboko shuleni bali ni wazazi na wanajamii kuwa kielelezo bora kwa watoto wetu kwa kupalilia maadili na mbinu za kutatua mizozo kwa amani,” akasema alipoongoza ibada ya Jumapili katika kanisa hilo. “Kumchapa mwanafunzi hakusuluhisha tatizo hili. Wazazi wanafaa kutekeleza wajibu wao wa kuwa walezi na washauri wa kwanza wa watoto wao. Wajibu huu usiachiwe walimu,” Kasisi Wainaina akaongeza akisema “kurejeshwa kwa adhabu ya viboko kutapelekea hali hii kuwa mbaya zaidi.” Naye Katibu Mkuu wa Chama cha Kitaifa cha Walimu (Knut) Wilson Sossion amepinga pendekezo la kuwachapa wanafunzi watundu kwa viboko akisema, badala yake shule za mabweni zinapasa kupigwa marufuku ili kutoa nafasi kwa wazazi kuwa na wakati mwingi wa kuwatunza watoto wao. Alisema kurejelewa kwa adhabu hiyo kutagonganisha wanafunzi, wazazi na walimu, hali ambayo itaathiri masomo. “Vile vile, hatua hiyo huenda ikapelekea wanafunzi kuwageukia walimu wao, kuwadhuru na hata kuwaua. Tukio kama hili tayari limetokea katika Shule ya Pili ya Kitaifa ya Kisii ambapo wanafunzi waliwashambuliwa walimu wao kwa visu. Hatutaki shule zetu kugeuzwa uwanja wa vita kati ya walimu na wanafunzi,” Bw Sossion akasema Jumamosi alipohudhuria uchaguzi wa Knut, tawi la Nakuru. Wakazi wafurahia corona kupunguza ulevi vijijini WAKAZI wa mitaa ya Wiyoni na Mararani, kisiwani Lamu wamesifu kipindi cha janga la Covid-19 kwa kusaidia kupunguza fujo zilizokuwa zikishuhudiwa kutoka kwa walevi maeneo hayo. Mara nyingi wakazi wa mitaa hiyo miwili walikuwa wakijitokeza kulalamikia makelele na fujo zilizokuwa zikichangiwa na kukithiri kwa mangwe kwenye mitaa yao, hali ambayo ilikuwa ikiwakosesha usingizi. Wakazi waliambia Taifa Leo Jumatatu kwamba idadi ya walevi wanaozuru mangwe maeneo yao imepungua pakubwa ilhali baadhi ya mangwe zimefifia n ahata kufungwa. Wakazi pia waliisifu serikali kupitia idara ya usalama kwa kuendeleza misako ya mara kwa mara ambayo imesaidia pakubwa kupunguza au kuzifunga mangwe kwenye mitaa mbalimbali ya Lamu. Bi Halima Yusuf alisema siku za hivi karibuni wamekuwa wakilala bila kusumbuliwa na makelele au vita vya walevi kinyume na miaka iliyopita. “Tunashukuru kwamba kipindi hiki cha Korona kimechangia baadhi ya mangwe kufungwa eneo hili. Kila mara tulikuwa tukiamsha au hata kukosa kulala kabisa kutokana na zahama za walevi ambao walikuwa wakiimba au kupigana,” akasema Bi Yusuf. Karisa Charo ambaye ni mkazi wa Mararani alisema tangu Covid-19 ianze Machi mwaka jana, mtaa wao umegeuka kuwa mtulivu kwani walevi wengi hupendelea kunywa mchana pekee ilhali usiku wanakimbilia kwenye nyumba zao. Aliiomba serikali kutoondoa kafyu, akisisitiza kuwa imegenyorosha tabia za wengi ambao usiku na mchana walikuwa wakibugia mtindi. Sonko aandamana na wakili wake hadi afisi za DCI ALIYEKUWA Gavana wa Nairobi Mike Sonko Jumatatu alifika katika makao makuu ya Uchunguzi wa Jinai (DCI) kuhojiwa na kufunguliwa mashtaka ya kudharau afisi ya Rais baada ya mahakama kuu kutupilia mbali kesi ya kuzima agizo afike mbele ya Naibu wa Inspekta Jenerali John Kariuki kujibu maswali kadha. Punde tu baada ya Jaji James Makau kukataa ombi la Bw Sonko la kupiga breki agizo ajisalamishe katika afisi ya DCI kueleza masuala mbalimbali kutokana na matamshi yake, wakili Dkt John Khaminwa alisema, “ Nitaandamana na mlalamishi (sonko) hadi afisi za DCI.” Bw Sonko alikuwa amewashtaki Katibu Mkuu katika Afisi ya Rais anayehusika na usalama wa ndani Dkt Karanja Kibicho, Waziri wa Usalama wa Ndani Dkt Fred Matiang’i, Naibu wa Inspekta Jenerali John Kariuki, Inspekta Jenerali (IG) Hilary Mutyambai, Mwanasheria Mkuu, Chama cha Orange Democratic Movement na Mamlaka Huru ya Polisi (IPOA). Bw Sonko alikuwa ameomba mahakama imzuie Bw Kariuki asimhoji kutokana na matamshi yake hivi majuzi kuhusu masuala nyeti ya uchaguzi mkuu wa 2017. Rais awaongoza vigogo wa siasa kumwomboleza Nyachae RAIS Uhuru Kenyatta Jumatatu aliwaongoza viongozi wakuu nchini kumwomboleza aliyekuwa Waziri wa Fedha Simeon Nyachae akimtaja kama kiongozi ambaye alichangia maendeleo katika taifa hili. Mzee Nyachae,88, alifariki katika Hospitali ya Nairobi ambako amekuwa akipokea matibabu kwa kipindi kirefu. Rais Kenyatta alisema kwa kufaulu kuhudumu katika utumishi wa umma hadi ulingo wa biashara na siasa, Mzee Nyachae ameonyesha kuwa bidii na ukakamavu ina faida katika maisha ya mwanadamu. “Nimehuzunishwa na kifo cha Mzee Simeon Nyachae, Mkenya mashuhuri, rafiki na ambaye mchango wake katika ujenzi wa taifa la Kenya utakumbukwa daima. “Kwa miaka aliyohudumia taifa hili, kuanzia wakati wake katika utawala wa mkoa hadi sekta ya biashara na ulimwengu wa siasa, Mzee Nyachae alionyesha msukumo wa kufaulu. Na anapoondoka ulimwenguni, ameacha kumbukumbu ya ufanisi,” Rais Kenyatta akasema. Naye Naibu Rais William Ruto alimtaja marehemu Nyachae kama kiongozi aliyejitolea kuwatumikia watu wake na taifa hili katika nyanja za utumishi wa umma, siasa na shughuli za kuunganisha wananchi. “Mzee Nyachae alikuwa kiongozi mwenye kipawa cha usemi ambapo mchango wake katika siasa za nchi hii utakumbukwa daima. Pia alikuwa kiongozi mkarimu ambaye aliwasaidia watu wengi wasiojiweza katika jamii,” akasema Dkt Ruto. Kwa upande wake, kiongozi wa ODM Raila Odinga alituma risala zake za rambirambi akisema jamii ya Abagusii imempoteza mmoja wa kiongozi na mtetezi sugu wa masilahi yao. “Natuma risala zangu za dhati kwa familia ya waziri wa zamani, mbunge na mtumishi wa umma, Simeon Nyachae. Mungu aiweke roho yake pema penye amani,” Odinga akasema kupitia Twitter. Jaji aliyemzima Mwilu amrudisha kuwa Kaimu Jaji Mkuu Maagizo hayo ya Ijumaa yalisambaratisha shughuli zote za idara ya mahakama. Katika maagizo hayo ya Ijumaa, Jaji Patrick Jeremy Otieno alikuwa amemzima kaimu Jaji Mkuu Philomena Mwilu kutekeleza majukumu matano ya Idara ya Mahakama. Lakini Jumatatu, Jaji Otieno alifutilia mbali agizo alililotoa na kuamuru tena Jaji Mwilu arejelee majukumu yake ya kuendelea kuwa kaimu Jaji Mkuu, Naibu wa Jaji Mkuu, Jaji wa Mahakama ya Juu na kuongoza vikao vya Tume ya Kuajiri Watumishi wa Idara ya Mahakama (JSC). “Maagizo ya Ijumaa ya kumzuia Jaji Mwilu akitekeleza majukumu yake yameondolewa. Kesi iliyowasilishwa na chama cha wanasheria nchini LSK pamoja na ile iliyowasilishwa na mkazi wa Maua, Meru Mwongela Isaiah Mbiti itasikizwa Februari 12, 2021,” aliamuru Jaji Otieno. Jaji huyo aliamuru wahusika wawasilishe ushahidi. Uamuzi huo wa Ijumaa ulitumbukiza Idara ya Mahakama katika hali ya kuchanganyikiwa. Kutupwa kwa agizo hilo la Ijumaa sasa kumerejesha hali ya utulivu kortini kwa vile sasa Mahakama ya Juu inaweza kusikiza kesi kwa vile Jaji Mwilu pamoja na Majaji Mohammed Ibrahim, Njoki Ndung’u , Smokin Wanjala na Isaac Lenaola wanaweza kuendesha vikao. Miongoni mwa kesi zilizokuwa zimeathirika ni ile ya uteuzi wa Anne Kananu Mwenda kuwa Naibu wa Gavana wa Nairobi. Kesi nyingine ambayo iliathiriwa ni ile Gavana wa Makueni Kivutha Kibwana kuomba ufafanuzi ikiwa katiba inaweza kurekebishwa kupitia mchakato wa BBI. Katika kesi iliyowasilishwa mahakama kuu ya Meru na wakili Aulo Soweto na Jack Awele, Jaji Mwilu alieleza waziwazi kwamba malalamishi ya Bw Mwongela yalishughulikiwa na majaji watano wa mahakama kuu waliotupilia mbali kesi iliyokuwa imewasilishwa na Mkurugenzi wa Uchunguzi wa Jinai (DCI) Geoffrey Kinoti kupitia kwa Mkurugenzi wa Mashtaka ya Umma (DPP). Wanaume walilalamika kuwa maafisa hao, ambao pia wametwikwa majukumu ya kugawanya kazi, wamekuwa wakichagua maeneo yaliyojitenga kichakani, ambapo hushiriki ngono na wanawake hao. “Mambo haya yote yalipoanza, mke wangu alikuwa akirudi nyumbani kufikia saa kumi na moja jioni, kisha akaanza mtindo wa kurejea saa moja usiku ambapo niligundua alikuwa na uhusiano wa kimapenzi na msimamizi, ambaye ni mhudumu wa NYS,” alisema Bw Hussein Juma. “Tumekuwa tukisikia malalamishi haya mitaani na huenda kuna mahusiano haramu kama hayo, lakini hawa ni watu wazima. Tulipoajiri, tuliajiri vijana wanaojukumika na wanaoweza kufanya kazi wakiwa na usimamizi mdogo,” alisema. Hata hivyo, alieleza kwamba suala hilo litashughulikiwa kwa njia bora iwezekanavyo kuhakikisha hakutakuwa na uhasama baina ya wahudumu hao na wenyeji. Aidha, aliwahimiza wasimamizi wa NYS kudumisha nidhamu ya hali ya juu na kutekeleza majukumu waliyotengewa kwa ustaarabu. “Niliamua kufuatilia nambari ya MPesa ambayo mke wangu aliitumia pesa. Niliifuatilia hadi kwa mhudumu wa NYS ambaye nilimkabili karibu tutwangane. Tangu siku hiyo nimempiga marufuku mke wangu kwa kazi hiyo,” alisema Bw Hassan Moroa. Afueni kwa Sonko akipata dhamana ya Sh300,000 lakini… ALIYEKUWA Gavana wa Nairobi Mike Sonko, Jumanne aliachiliwa kwa dhamana ya Sh300,000 na mdhamini wa kiasa sawa na hicho, kwa makosa ya kujeruhi na kuharibu mali. Uamuzi huo ulitolewa na Hakimu Mkuu wa Kiambu Bi Stella Atambo, lakini bado anakabiliwa na kesi nyingine inayohusu ugaidi. Sonko alidaiwa kutekeleza makosa hayo mnamo 2019 katika mtaa wa Buruburu Phase 4 mjini Nairobi, akiwa na watu wengine ambao hawakuwa kortini. Baada ya uamuzi katika Mahakama ya Kiambu, Gavana huyo wa zamani alisafirishwa hadi Mahakama ya Kahawa na kuwasilishwa mbele ya Hakimu Mkuu Bi Diana Mochache. Alifikishwa katika mahakama hiyo maalum inayosikiza kesi za ugaidi kwa kikao cha kusikizwa kwa ombi la upande wa mashtaka, kwamba azuiliwe kwa siku 30 ili kutoa nafasi ya kukamilishwa kwa uchunguzi kuhusiana na madai kuwa alijihusisha na vitendo vya kigaidi. Lakini Bi Mochache aliamuru Bw Sonkoasindikizwe kwa ambulansi na maafisa wa kitengo cha kupambana na ugaidi (ATPU) hadi hospitali ya Nairobi Hospital ili aendelee na matatibu. Jumatatu usiku Bw Sonko alikimbizwa katika hospitali hiyo baada ya kupatwa na matatizo ya tumbo. Katika Mahakama ya Kiambu, Hakimu Mkuu Bi Atambo akitoa uamuzi wa dhamana alisema kuwa, upande wa mashtaka ulifeli kutoa sababu za kutosha za kutaka mshtakiwa anyimwe dhamana. Kulingana na Hakimu huyo, masuala yaliyodokezwa na waendesha mashtaka yanaweza kutatuliwa kupitia muafaka nje ya korti. Ukipinga kuachiliwa huru kwa Sonko, upande wa mashtaka ulidai kuwa mwanasiasa huyo anaweza kutorokea mataifa ya nje au akaidi masharti ya dhamana ya kumtaka kufika mahakamani wakati wowote anapohitajika. “Kando na viambatanisho vya kesi za zamani dhidi ya mshtakiwa, hakuna ushahidi uliowasilishwa katika mahakama hii kuonyesha kuwa, iwapo mshtakiwa atapata dhamana anaweza kufeli kufika kortini akihitajika,” akaeleza kwenye uamuzi wake. Mara ya kwanza, alimlaumu kwa madai ya kujaribu kutatiza mkutano wa kwanza wa Dkt Ruto eneo la Mwangulu ambapo mbunge huyo ndiye aliandaa. Alidai kuwa siku hiyo, Bi Achani alijaribu kuambia wakazi wasiende kwenye mkutano huo. Hata hivyo Bi Achani amepinga madai hayo. “Kuna viongozi wengine wanasubiri kuidhinishwa lakini mimi sisubiri hilo. Tutapambana na yeye 2022. Dunia hii mpaka ujitume na sio kusubiri kuidhinishwa,” akasema Bw Mwashetani. Akizungumza katika mkutano mwingine eneo la Kinango, Bw Mwashetani alidai kuna viongozi ambao wanatukana wenzao. “Kwale ni yetu sote na sisi lazima tujitahidi tuhakikishe tunaleta mabadiliko ndani ya kaunti hii,” akasema. Hata hivyo, akizungumza na wanahabari eneo la Show Ground, Bi Achani alisema kuwa anashangazwa na maneno ya Bw Mwashetani ambaye amemuweka mdomoni kana kwama ni yeye pekee ndiye anayetaka kiti cha ugavana. Bi Achani ambaye alizungumza mbele ya Bw Mvurya alisema kuwa yeye hatasubiri kuidhinishwa na kiongozi yeyote bali utendakazi wake ndio utakaowapa fursa wakazi kuchagua. Kuhusiana na madai ya kutatiza mkutano wa Kwale, Bi Achani alisema yeye hakufika hapo na siku hiyo alikuwa eneo la Vigurungani ambao alikuwa anaongoza shughuli ya kutoa msaada wa fedha za kusaidia masomo. Mwanafunzi apatikana akiwa na risasi shuleni POLISI katika Kaunti ya Embu wameimarisha usalama kufuatia kisa cha kushangaza ambapo mwanafunzi alikamatwa akiwa na risasi katika Shule ya Upili ya Wavulana ya Kamama. Mwanafunzi huyo pamoja na mwenzake walinyakwa baada ya kufumaniwa wakijaribu kuteketeza bweni la shule hiyo. Wawili hao wanaendelea kuzuiliwa katika kituo cha polisi cha Manyatta ambako wanahojiwa kuhusu kisa hicho na maafisa wa usalama. Kamanda wa Polisi wa Embu Daniel Rukunga alieleza wanahabari kwamba, wanafunzi hao lazima wakabiliwe kisheria. Pia alisema risasi hiyo ni ya bunduki aina ya AK-47 na uchunguzi wao utajikita katika kufahamu jinsi mwanafunzi huyo alivyoipata na pia kujua mmiliki wa bunduki hiyo. Kwingineko, wanafunzi watatu ambao waliacha shule kwa kukataa kuvalia barakoa kutokana na sababu za kidini, Jumatano walikamatwa nyumbani kwao katika Kaunti ya Tharaka Nithi. Wanafunzi hao wawili wa kike wa kidato cha pili katika Shule ya upili ya Turima na mwingine wa kidato cha tatu shuleni Kajiampau, ni wa dhehebu la Kabonokia ambalo linawakataza waumini wake kuvalia barakoa. Walikamatwa pamoja na wazazi wao kisha wakapelekwa katika kituo cha polisi cha Marimanti. Naibu Chifu wa Lokesheni ya Ibote, Mauki Mutegi alifichua kuwa wote watashtakiwa kortini. Wanafunzi kufanya mitihani chini ya CBC WATAHINIWA wa Gredi 6 katika shule za msingi wataendelea kufanya mitihani ya kitaifa kabla ya kujiunga na shule za upili chini ya mfumo mpya wa 2-6-6-3. Ripoti ya jopokazi lililoundwa mnamo Juni 2019 kuchunguza na kutoa mapendekezo kuhusu mfumo wa Elimu ya Umilisi (CBC), inapendekeza kuwa, watahiniwa wa Gredi 6 watajiunga na shule mbalimbali za sekondari ya kiwango cha chini (Gredi 7) kwa kuzingatia alama wanazopata katika mtihani wa kitaifa. Ripoti hiyo iliyoandaliwa na wanajopo 26 walioongozwa na msaidizi wa Naibu Chansela wa Chuo Kikuu cha Kenyatta Fatuma Chege, inasema kuwa, mitihani ya kitaifa ni muhimu ili kuwezesha wanafunzi kuwa na hamu ya ushindani na kuwapa mshawasha wa kutaka kufanya vyema kwenye masomo. Jopo hilo, hata hivyo, linapendekeza mtihani wa kitaifa ambao utatolewa na Baraza la Mitihani nchini (Knec) utakuwa na alama 40 pekee. “Alama 60 zitatokana na majaribio ambayo yatakuwa yakifanywa mara kwa mara shuleni kuanzia Gredi 4, Gredi 5 na Gredi 6,” inasema ripoti hiyo. Hiyo ni tofauti na mfumo wa sasa wa 8.4.4 ambapo watahiniwa wa Darasa la Nane wanajiunga na Kidato cha Kwanza kwa kuzingatia alama wanazopata katika mtihani wa mwisho wa kitaifa (KCPE). Chini ya CBC, kutakuwa na darasa la chekechea ambapo watoto watasoma kwa miaka miwili, shule ya msingi (miaka sita) sekondari ya chini (miaka mitatu), sekondari ya upeo (miaka mitatu) na chuo kikuu (miaka mitatu). Kwa mujibu wa mwongozo uliotolewa na ripoti hiyo, mitihani ambayo wanafunzi watafanya kuanzia chekechea hadi Gredi 3 itasimamiwa na walimu shuleni. Lakini wanafunzi wa Gredi 3 watafanya mtihani utakaotolewa na Knec kabla ya kujiunga na Gredi 4. Mtihani wa kitaifa wa Gredi 3 utasimamiwa na walimu shuleni ambao watasahihisha na kumpa kila mwanafunzi ripoti yake. Baadaye, ripoti ya wanafunzi wote itatumwa katika makao makuu ya Knec kuwezesha baraza hilo kutathmini udhaifu uliopo. Rais Uhuru Kenyatta Jumanne alibuni idara maalumu katika wizara ya Elimu ambayo itahakikisha kuwa mfumo mpya wa CBC unatekelezwa kwa kuzingatia mapendekezo ya ripoti hiyo. Mihadarati yawanyima vijana nafasi jeshini IDADI kubwa ya vijana katika Kaunti ya Mombasa wamekosa nafasi kujiunga na jeshi la taifa (KDF) kwa sababu ya utumizi wa mihadarati. Kulingana na Afisa Mkuu wa Usajili wa makurutu wa jeshi Luteni Kanali Benjamin Kiprop, wengi walifeli katika hatua ya ukaguzi wa kiafya baada ya kubainika kuwa hawafai. Hali hiyo imeshuhudiwa tangu shughuli hiyo ilipoanza mapema wiki hii. “Kwa siku tatu zilizopita, shida moja kuu ni kwamba, baadhi ya vijana walibainika kuwa waraibu wa mihadarati. Hii ndio maana matokeo ya uchunguzi wa kiafya yalibaini kuwa hawafai kuhudumu jeshini,” afisa huyo akasema. Kando na uchunguzi wa kiafya, vijana waliojitokeza pia walipimwa uzani, kimo na ubora wa viungo vya mwili kabla ya kukimbia kwa umbali wa kilomita tano. Shughuli hiyo iliyoanza Jumatano kote nchini inalenga kuwasijili Wakenya 4,400 kujiunga na KDF. Katika kaunti ya Mombasa, shughuli ya usajili wa makurutu jana iliendelea katika eneo la Mikindani na leo itafanyika katika eneo bunge la Nyali. Mwaka huu KDF itasajili maafisa wa vitengo sita. Licha ya kuwepo kwa idadi kubwa ya vijana wenye shahada za digrii lakini hawana ajira nchini, Mombasa haikuweza kutoa watu waliohitimu kuajiriwa kama maafisa wa makadeti, ambapo ni watu wawili pekee walijitokeza. Hakuna kijana yeyote mwenye digrii aliyejitokeza katika kaunti ndogo ya Changamwe. Wembe ‘ule ule’ ndio uliomnyoa Kang’ata SENETA wa Murang’a Irungu Kang’ata ameng’olewa kwa njia ambayo analalamika ni potovu, ilhali si tofauti na ile aliyoshabikia ilipotumiwa kumtimua mtangulizi wake Susan Kihika na aliyekuwa kiongozi wa wengi Kipchumba Murkomen. Dkt Kang’ata alipotimuliwa katika wadhifa wake kama kiranja wa wengi katika seneti kufuatia mkutano maseneta wa Jubilee uliofanyika katika ukumbi wa KICC, Nairobi mnamo Jumanne, alisisitiza hakutendewa haki. Lakini aliongeza kuwa angeheshimu tu uamuzi huo ikiwa utaungwa mkono na thuluthi mbili ya idadi jumla ya maseneta wa Jubilee kwa “sababu mimi ni kiongozi anayeheshimu sheria.” “Naamini kuwa ningali kiranja wa wengi katika seneti kwa sababu uamuzi wa kunitimua uliungwa mkono na maseneta 15 pekee kati ya maseneta 25 waliohudhuria mkutano wa leo (jana Jumatano). Maseneta wote waliopewa nafasi ya kuzungumza katika mkutano walipinga kuondolewa kwangu kwa sababu hatua hiyo haikuhimiliwa na makosa mahsusi,” Dkt Kang’ata akawaambia wanahabari nje la jumba la KICC, Nairobi. Alikuwa ameandamana na maseneta tisa wa mrengo wa Tangatanga wakiongozwa na Kipchumba Murkomen (seneta wa Elgeyo Marakwet) ambao waliondoka kwa hasira kabla ya mkutano huo kuisha wakipinga hatua hiyo. Spika wa Seneti, Bw Ken Lusaka aliyepokea arafa ya Jubilee kuhusu uamuzi huo Jumanne, Jumatano alithibitisha kwamba chama kilifuata kanuni zote za kisheria. Kwa msingi huo, Seneta wa Kiambu, Bw Kimani Wamatangi, alitangazwa rasmi kuchukua nafasi ya Dkt Kang’ata kama kiranja wa wengi katika seneti. Itakumbukwa kuwa mnamo Mei, 2020, Dkt Kang’ata alikuwa mstari wa mbele kuunga mkono kutimuliwa kwa Bi Kihika na Bw Murkomen, bila wao kusomewa makosa yao na kupewa nafasi ya kujitetea mbele maseneta wenzao. Uamuzi wa kuwatimua wawili hao ulifikiwa katika mkutano wa kundi la maseneta wa Jubilee ulifanyika katika Ikulu ya Nairobi na kuongozwa na Rais Uhuru Kenyatta. Bi Kihika na Bw Murkomen hawakuhudhuria mkutano huo. Lakini juhudi za wawili hao kupinga kuidhinishwa kwa shoka lililowaangukia ziliambulia patupu katika seneti kutokana na shinikizo kutoka kwa Bw Kang’ata ambaye alishikilia kuwa “huo ni uamuzi wa Rais kama kiongozi wa chama na hauwezi kubatilishwa na yeyote.” Sawa na ilivyokuwa Mei 2020 ambapo Kang’ata alituma barua za mwaliko kwa maseneta, mwaliko wa mkutano wa kumng’oa Kang’ata ulitumiwa na Naibu wake, Farhiya Haji, ishara kwamba uongozi wa Jubilee ulikuwa umekosa imani na uongozi wake. Mkutano huo uliongozwa na Katibu Mkuu wa Jubilee Bw Raphael Tuju kwa niaba ya Rais Kenyatta ambaye hakufika. Ingawa Bw Tuju hakutaja jina la Seneta ambaye ameteuliwa kujaza nafasi ya Bw Kang’ata, duru ziliambia Taifa Leo kwamba uongozi wa Jubilee umependekeza nafasi hiyo itunukiwe Seneta wa Kiambu Kimani Wamatangi. MCA wa chama cha Kanu ambao ni wachache, walidai wakikuwa wakidharauliwa na wenzao wa Jubilee, huku Amaya Selemoi akidai kulikuwa na njama ya kuuangusha mswada huo. “Bw Spika, najua kuna baadhi ya wanachama wa Jubilee wanaopanga kuuangusha mswada huu wa serikali. Hii si sawa. Huu mswada wa BBI ni kama Mungu aliona mateso yetu na ameuleta kutuokoa,” akasema. Katika bunge la Homa Bay, madiwani wote walipitisha mswada huo bila kupingwa, muda mfupi baada ya kuwasilishwa na mwenyekiti wa kamati ya haki na sheria Agimba Ayieta aliyeungwa na diwani maalumu, Kevien Onyango. Spika Elizabeth Ayoo aliyeongoza kikao cha kwanza cha bunge hilo baada ya likizo alitaja tukio hilo kuwa ya kihistoria. Madiwani walikuwa tayari kupitisha mswada huo wakitaja manufaa ambayo watapata hasa ya kifedha kama vile kuanzishwa kwa hazina ya wadi. Hata mvua na baridi kali haikuwazuia kufika mapema kujadili na kupitisha mswada huo. Joho, Kingi mbioni kufufua jumuiya ya Pwani MKUTANO wa faragha wa magavana wanne wa Pwani mnamo Jumatano unaonekana kuwa mojawapo ya mbinu za kuwapa uhai wa kisiasa magavana Hassan Ali Joho (Mombasa) na Amason Kingi (Kilifi). Wawili hao ambao sheria inawazuia kuwania ugavana kwa kipindi cha tatu, waliongoza juhudi za kufufua Jumuiya ya Kaunti za Pwani, iliyofifia baada ya kuanzishwa mnamo 2015. Kwenye mkutano huo eneo la Mwakishimba, Taita Taveta, wawili hao waliungana na mwenyeji wao Granton Samboja na Gavana Dhadho Godhana (Tana River), kujadili mikakati ya kuendeleza muungano huo ili kuleta maendeleo katika eneo hilo. Huku vigogo wa kisiasa wa kitaifa waking’ang’ania kura za eneo la Pwani, viongozi hao waliapa kutokubali kutumiwa kisiasa katika uchaguzi ujao. Alhamisi, Bw Joho alitangaza azma ya kuwania urais kupitia chama cha ODM. Akihutubia wanahabari, gavana Samboja alisema kuwa walikubaliana kuwa eneo hilo halitaendelea kudhalilishwa kisiasa kama awali. “Tumekubaliana kuwa tutakuwa katika meza ambayo maswala ya nchi yanajadiliwa,” alisema. “Tutafanya kazi pamoja na tutaongoza ili kuafikia malengo yetu,” akasema Bw Samboja. Jumuiya ya Kaunti za Pwani iliyoanzishwa 2015 ilinuia kuleta pamoja kaunti zote za Pwani ili kuwezesha eneo hilo kufanya maendeleo, kukuza uchumi na kuboresha maisha ya wenyeji. Hata hivyo, muungano huo ulififia kutokana na tofauti za kisiasa za viongozi wa eneo hilo. Mkurugenzi wa Jumuiya hiyo ni Bw Emmanuel Nzai. Gavana Samboja alichaguliwa kama mwenyekiti wa muungano huo ili kufufua mikakati iliyokuwa imekwama kutokana na changamoto za hapo awali. Muthama, Kalonzo wakashifiwa kwa kujibizana haflani VIONGOZI kadhaa wa kisiasa na kidini katika eneo la Ukambani, Alhamisi walikashifu vikali majibizano ya kisiasa kati ya kiongozi wa Wiper, Kalonzo Musyoka na aliyekuwa Seneta wa Machakos, Johnson Muthama mnamo Jumatano. “Lilikuwa jambo la kusikitisha. Kinachoshangaza zaidi, Mabwana Musyoka na Muthama ni washirika wa kanisa la AIC, na wanajua msimamo wa kanisa kuhusu uendeshaji wa siasa katika mazishi na hafla zingine za kanisa,” akasema Askofu Mulwa, Alhamisi kwenye mahojiano na Taifa Leo. Askofu alisema ametuma kundi la wazee kwa viongozi hao wawili ili kuwazungumzia na kuwakumbusha kuhusu athari za kuonyesha mifano kama hiyo kwa viongozi wachanga. Hapo Jumatano, kizaazaa kilizuka katika eneo la Mitamboni, Kaunti ya Machakos, ambapo nusura Bw Muthama ampige Bw Musyoka wakati wa mazishi ya Askofu Bernard Nguyu. Marehemu ndiye alikuwa msimamizi mkuu wa kanisa katika eneo hilo. Kwenye kisa hicho kilichowashangaza waombolezaji, Bw Muthama aliondoka kwenye kiti chake kwa ghadhabu, lakini akazuiwa kufika alikokuwa Bw Musyoka, ambaye alikuwa akihutubu. “Majizibazo hayo yameibua masuala mazito sana kuhusu maadili. Ni wazi kuwa Bw Musyoka analenga kutumia talaka kati ya Bw Muthama na Bi Kavindu kama njia ya kulipiza kisasi tofauti za kisiasa baina yake na Bw Muthama,” akasema Bi Mutinda. Vile vile, alishangaa kuhusu sababu ambapo Bi Kavindu anakubali kutumiwa na viongozi wengine kisiasa ili kumkejeli Bw Muthama. “Kumwambia mwanamume hadharani kwamba utamrejeshea mkewe baada ya muda fulani ni matusi mazito sana kulingana na tamaduni za Kiafrika. Hivyo, tunamtaka Bw Musyoka kuwaomba msamaha wenyeji wa Machakos kwa kumkejeli Bw Muthama,” akasema. Nyachae asifiwa kwa ushujaa wake kisiasa WAZIRI wa zamani Simeon Nyachae, Alhamisi alisifiwa kama mwanasiasa shupavu, ambaye daima alijitolea kuwapa mwongozo wenzake katika kila nyanja maishani. Kwenye misa ya wafu iliyoandaliwa Alhamisi katika Kanisa la Maxwell SDA, Nairobi, kusherehekea maisha yake, viongozi mbalimbali waliohutubu walimkumbuka kama kiongozi mwadilifu, aliyetia bidii kazini na aliyekuwa tayari kuwapa ushauri vijana kila walipomhitaji. Mabwana Mudavadi, Kalonzo na Kagwe walikumbuka jinsi Mzee Nyachae alikuwa akiwapa ushauri kuhusu masuala tofauti maishani, kwani walikuwa bado vijana walipohudumu kama mawaziri kwenye serikali za marehemu Daniel Moi na Rais Mstaafu Mwai Kibaki. “Sifa moja aliyokuwa nayo (Nyachae) ni mapenzi yake kwa vijana. Baada ya vikao vya baraza la mawaziri, alikuwa akituita na kutupa miongozo kila mara alipohisi ama kuona tumekosea mahali fulani. Alikuwa kama ‘baba’ kwetu,” akasema Bw Mudavadi. Bw Musyoka alisema ni kutokana na busara nyingi alizokuwa nazo Mzee Nyachae ambapo Bw Moi hakusita kutafuta ushauri kutoka kwake, licha ya kuwa rais. “Mzee Nyachae alikuwa kama kito cha thamani kwa kila mmoja. Alikuwa akitoa mwongozo hata kwa Rais Moi, wakati alijipata kwenye njiapanda kuhusu masuala muhimu yaliyoihusu nchi,” akasema Bw Musyoka. Kwa upande wake, Bw Odinga alimtaja kama kiongozi aliyetoa michango mikubwa kwenye sekta muhimu kama elimu, kilimo, biashara na utumishi wa umma. Kwenye hotuba iliyosomwa na Bw Kagwe, Rais Uhuru Kenyatta alimtaja Nyachae kama “kiongozi wa kipekee ambaye mchango wake utakumbukwa na vizazi vijavyo.” “Tumempoteza kiongozi aliyejituma kwa kila alilolifanya. Tunashukuru kwa maisha yake yaliyotufaa sana kama nchi,” akasema Rais. Kauli kama hiyo ilitolewa na Dkt Matiang’i, aliyemtaja Mzee Nyachae kuwa nguzo kuu katika safari yake kwenye utumishi wa umma, hasa tangu alipoanza kuhudumu kama waziri mnamo 2013. “Tangu nilipoteuliwa kuwa waziri, imekuwa kawaida yangu kuwasiliana na kushauriana na Mzee (Nyachae) kila mara nilipozuru nyumbani. Hakusita kutukosoa tulipokosea kama mawaziri. Ni mwaka uliopita pekee ambapo sikupata nafasi hiyo kwani alikuwa amezidiwa sana, na ilikuwa vigumu kwake kuzungumza. Amekuwa msingi muhimu wa maisha yangu katika kila hatua,” akasema Dkt Matiang’i. Sifa kama hizo zilitolewa na wake zake, watoto na wajukuu. Mzee Nyachae alifariki Jumatatu iliyopita, baada ya kuugua kwa muda akiwa na umri wa miaka 88. Alihudumu katika serikali za marais Mzee Jomo Kenyatta, Moi na Kibaki kabla ya kustaafu kwenye siasa mnamo 2007. Kwenye safari yake katika utumishi wa umma, alihudumu kama afisa wa utawala, mbunge, mkuu wa utumishi wa umma na waziri. Kulingana na mikakati iliyowekwa, alisema huenda nzige wakawa wamedhibitiwa kufikia mwezi wa Juni mwaka huu. “Tunatarajia kuwa tumewakabili kufikia Juni 2021, kwa mujibu wa mipango na mikakati tuliyoweka,” akasema. Waziri Munya alitoa hakikisho hilo baada ya kutembelea makao ya Shirika linaloangazia Masuala ya Mifugo Nchini (DVS), eneo la Uthiru, Kabete. Waziri wa Kilimo Peter Munya (kati) akiwa katika makao makuu ya Shirika linaloangazia Masuala ya Mifugo Nchini (DVS), lililoko eneo la Uthiru, Kabete, ambapo alitumia jukwaa la ziara hilo kuhakikishia taifa serikali inafanya kila iwezalo kukabiliana na kero ya nzige. Picha/ Sammy Waweru Alisema serikali imetengea oparesheni ya kukabiliana na nzige kima cha Sh3.2 bilioni. “Tunashirikiana na Benki ya Dunia kuona tumekabili kero ya nzige,” akasema. Hatimaye Samsung Galaxy S21 Ultra yaingia katika soko la Kenya BAADA ya kutangaza kutamatika kwa kutengenezwa kwa simu aina ya Galaxy S21 hapo Januari, kampuni ya Samsung Ijumaa imezindua rasmi simu hizo katika soko la Afrika Mashariki, katika mkahawa wa Urban Eatery jijini Nairobi. Wakenya wengi walioisubiria kwa hamu simu aina ya Galaxy S21 Ultra, sasa wanaweza kuinunua katika maduka ya Samsung jijini Nairobi kwa bei ya Sh170,000. Hafla yenyewe ililenga kuonyesha namna ubunifu umesaidia kuunda mifumo ya kisasa ya vifaa, na kusaidia kuwapa watumizi simu za teknolojia ya hali ya juu zaidi, ambazo wamekuwa wakiagiza. Samsung ilitumia fursa hiyo pia kuzindua simu aina ya A Series, kwa lengo la kuwafikia mamilioni ya Wakenya ambao hutumia simu za bei nafuu. “Simu ya A12 itauzwa kwa Sh18,500, ya A122 Sh15,000. Aina hii ya mifumo ya simu itauzwa kwa kati ya Sh11,000 na Sh50,000,” ilisema kampuni hiyo. Baadhi ya wateja wakikagua aina mbalimbali za simu za kisasa zilizozinduliwa na Samsung Ijumaa, jijini Nairobi. Picha/ Richard Maosi Bw Charles Kimari, Mkuu wa Mauzo ya Samsung Afrika Mashariki aliambia Taifa Leo Dijitali kuwa watumiaji wa kila rika wanaendelea kufurahia huduma zake. “Lengo kuu ni kuhakikisha wateja wetu wanarahisisha mawasiliano, kufanya biashara na kutangamana kwenye kumbi mbalimbali,” akasema. Kwa mfano mwaka uliopita wanaume wengi walinunua simu nyeusi, huku akinadada wakinunua simu za rangi mbalimbali kama vile hudhurungi na kahawia. “Mwaka uliopita tulishuhudia idadi kubwa ya watumiaji wakionekana kupendelea aina ya simu za punde zaidi, mojawapo ikiwa ni ile ya A51, ambayo iliongoza kwa mauzo kote ulimwenguni,” alisema. Muundo wa Galaxy S21 unaundwa na daftari na kalamu ya kidijitali. Isitoshe teknolojia yake inafanikisha kuchora, kuandika , kuhariri na kupiga picha kutoka mbali. Afisa wa Samsung akimwonyesha mteja jinsi ya kutumia simu mpya ya Samsung Galaxy S21. Picha/ Richard Maosi Kalamu hiyo ambayo imewiana na muundo wa simu itamwezesha mtumiaji kuhariri makala ya video mpaka hatua ya mwisho bila kupoteza ubora. Teknolojia hii ikionekana kupendwa na watumizi ikilinganishwa na kubonyeza kwa kidole, jambo ambalo limewafanya wateja kuweka matumaini yao kwa S21, ambayo Taifa Leo imeiorodhesha kama mojawapo ya miundo bora kuwahi kutokea katika historia ya ulimwengu. Kanu, Jubilee walaumiana kuhusu fujo TOFAUTI kati ya madiwani wa vyama vya Jubilee na Kanu zinaendelea kudhihirika wazi katika Kaunti ya Baringo kutokana na ghasia zilizozuka Alhamisi jioni wakati wa kujadiliwa na kupigiwa kura ripoti ya Jopokazi la Maridhiano (BBI). Wakati wa kikao hicho, kaunti hiyo ilikuwa ya kwanza kuiangusha ripoti hiyo huku ubabe wa kisiasa kati ya Naibu Rais Dkt William Ruto na Seneta wa Baringo Gideon Moi ukijitokeza miongoni mwa madiwani.Polisi walirusha vitoa machozi ndani ya bunge hilo baada ya upigaji kura na kuwalazimisha madiwani wakimbilie usalama wao. Licha ya hali hiyo tete, Spika David Kiplagat ambaye aliongoza kikao hicho alitoa matokeo ya upigaji kura na kutamatisha vikao hivyo kisha kutangaza kuwa vikao hivyo vitarejelewa Jummanne wiki ijayo. Madiwani wanaoegemea mrengo wa Jubilee walipig kura ya kupinga mswada huo huku 11 wa Kanu na vyama vingine wakiunga mkono. Hata hivyo, madiwani wa Kanu sasa wanadai mswada huo ulijadiliwa na kupitishwa kiharamu kwa kuwa maoni ya umma hayakupokelewa. Diwani maalumu Betty Birchogo alimshutumu Spika kwa mapendeleo na kukosa kuhakikisha sheria inafuatwa wakati wa mjadala. “Walikuwa wakiharakisha mswada huo ili kuwafurahisha wakuu wao wa kisiasa ambao wamekuwa wakizunguka taifa wakipinga BBI,” akasema Bi Birchogo. Lakini madiwani wa Jubilee wamemshutumu Seneta Gideon Moi kwa kuhusika na ghasia zilizotokea katika bunge hilo. Diwani wa wadi ya Mochongoi, Kipruto Kimasop alitetea kuangushwa kwa BBI, akisema walitoa notisi kuhusu kujadiliwa na kupigiwa kura mswada huo jukumu lililotekelezwa na Mwenyekiti wa kamati ya sheria Charles Kosgei. Ratiba ya mazishi ya Nyachae yabadilishwa WAKAZI wa kaunti ya Kisii wametoa hisia mseto kuhusu kubadilishwa kwa ratiba ya mazishi ya aliyekuwa Mbunge wa Nyaribari Chache na waziri katika serikali zilizopita, Simeon Nyachae. Awali, ibada hiyo ilipangwa kufanyika katika uwanja wa michezo wa Nyanturago, lakini kamati andalizi ikabatilisha uamuzi huo dakika za mwisho. Sasa itaandaliwa katika uwanja wa michezo wa Gusii, maarufu kama uwanja wa Nyantika Maiyoro. Kulingana na mmoja wa waandalizi na rafiki wa karibu wa familia ya marehemu mzee Nyachae, Bw Steve Arika, uamuzi wa kubadilisha uwanja wa Nyanturago uliafikiwa baada ya kubainika kuwa uwanja huo haungepokea halaiki kubwa ya waombolezaji ambao wanatarajiwa kuhudhuria mazishi ya kiongozi huyo Jumatatu. “Baada ya mashauriano ya kina kati ya familia, serikali na kamati andalizi, ilibainika uwanja wa Nyanturago ni mdogo na hatungepata sehemu ya kuyaegesha magari. Hivyo basi, iliamuliwa mazishi hayo yapelekwe uwanja wa Gusii ndiposa waombolezaji wapate nafasi murwa ya kuomboleza aliyekuwa kiongozi wetu,” akasema Bw Arika. Pindi tu wakazi wa Nyanturago walipopokea habari hizo Alhamisi jioni, walilalama kuhusu uamuzi huo huku wakidokeza kwamba uwanja wao ndio uliokuwa unapendwa na kuenziwa na Mzee Nyachae alipokuwa hai. “Hii ni kuenda kinyume na jinsi mzee wetu alivyotaka. Akiwa mjumbe wetu, alikuwa akifanya sherehe zote za kitamaduni hapa na hatua ya kupeleka mazishi yake mjini Kisii haijatufurahisha,” akasema Bw Alloys Moindi, mkazi wa Nyanturago. Wenyeji wa Nyanturago walitamaushwa na uamuzi huo, wahudumu wa bodaboda mjini Kisii wamefurahia hatua ya kuleta sherehe hizo katika uga wa michezo wa Gusii. Hakimu alisema baada ya kuchambua ushahidi wote uliowasilishwa na Bi Fuchaka , mshtakiwa yuko na kesi ya kujibu. Bw Obia alitoa ushahidi akiwa upande wa mashtaka na kuulizwa maswali na Bi Fuchaka. Akijijaribu kujianusua na kesi hiyo, Bw Obia alisema alikutana na wageni wake katika hoteli ya Hilton Nairobi kujadili biashara ya burundani. “Baada ya kufanya mkutano na wageni wangu katika hoteli ya Hilton maafisa watatu wa polisi walinikamata na kunipeleka kituo cha polisi cha Central ambapo walinifungulia mashtaka,” alisema Bw Obia akijitetea. Wakili wa Ruto achukua nafasi ya Bensouda UCHAGUZI wa wakili Karim Khan kuchukua mahali pa Bi Fatou Bensouda kama kiongozi mkuu wa mashtaka katika Mahakama ya Kimataifa ya Uhalifu (ICC), ni ushindi mkubwa kwa Serikali ya Kenya. Wakati baraza la mataifa wanachama wa ICC, maarufu kama ASP, lilikuwa linaendesha mchakato wa kuteua mrithi wa Bi Bensouda, serikali ya Kenya iliibua malalamishi kuhusu jinsi ambavyo mpango huo ulikuwa ukiendelezwa. Mnamo Julai 2020 serikali kupitia kwa Balozi wa Kenya nchini Uholanzi, Bw Lawrence Lenayapa, ilitumia mahakama barua kupinga majina ya watu waliokuwa wameteuliwa kuchukua pahala pa Bi Bensouda ambaye atakamilisha kipindi chake cha kuhudumu baadaye mwaka huu wa 2021. Wakati huo, Bw Fegal Gaynor ambaye alikuwa wakili wa waathiriwa wa ghasia za baada ya uchaguzi wa 2007 katika ICC, ndiye alikuwa kifua mbele kuchukua nafasi hiyo. Katika barua yake, Bw Lenayapa alidai orodha ya wale walioteuliwa wakati huo ilipangwa kwa kusudi la “kupendelea mwaniaji mmoja.” Kwa kawaida, mataifa wanachama wa ICC hutarajiwa kushauriana na kuelewana kuhusu anayestahili kujaza nafasi hiyo. Hata hivyo, wakati huu ilibidi wapige kura ya siri kwani hapakuwa na maelewano yaliyoafikiwa. Wakili huyo Mwingereza alishinda katika awamu ya pili ya upigaji kura, kwa njia ya siri, kwa kupata kura za mataifa 72 kati ya mataifa 123 wanachama wa ICC. Wa pili alikuwa wakili Fergal Gaynor kutoka Ireland ambaye alipata kura 42 akifuatwa na raia wa Uhispania Carlos Castresana Fernandez aliyepata kura tano huku Francesco Lo Voi kutoka Italia akishikilia nafasi ya tatu. Taifa moja mwanachama wa ICC halikupiga kura. Katika awamu ya kwanza ya upigaji kura hakupata kura hitajika, 62, lakini alimshinda wakili Gaynor, ambaye aliwakilisha waathiriwa mbele ya mahakama ya ICC katika kesi dhidi ya Rais Uhuru Kenyatta, naibu wake William Ruto na Wakenya wengine wanne. Wakili Katwa Kigen aliyefanya kazi na Bw Khan kwenye kesi ya William Ruto na Joshua arap Sang, alimsifu Mwingereza huyo kama mwenye sifa bora zaidi za kuchukua kazi hiyo katika ICC. Kinaya cha Sudi, Ng’eno katika jopo la nidhamu WABUNGE ambao wanafuatiliwa sana na Tume ya Kitaifa ya Uwiano na Utangamano (NCIC) kutokana na kutoa matamshi ya chuki sasa wametwikwa jukumu la kuhakikisha wenzao katika Bunge la Kitaifa wanadumisha nidhamu. Kamati hiyo ambayo mwenyekiti wake ni Spika Justin Muturi na ina wanachama 14 na ina jukumu la kuhakikisha kuwa wabunge na wafanyakazi wa bunge wanadumisha nidhamu ya hali ya juu. Uteuzi wa watatu hao hata hivyo, umeibua hisia kali kutoka kwa baadhi ya wabunge wakiuliza iwapo wana uwezo wa kuetekeleza majukumu yao katika kamati hiyo kutokana na rekodi yao mbovu ya nidhamu na misimamo yao ya kisiasa. Naibu Spika Moses Cheboi ambaye pia ni mbunge wa Kuresoi Kaskazini na Kiongozi wa wachache John Mbadi walijitokeza na kusema wabunge hao hawafai kuhudumu katika kamati hiyo. Akiwasilisha hoja ya kuunga uteuzi wa watatu hao, Bw Cheboi alisema ilikuwa kinaya kuwa watahudumu katika kamati hiyo ilhali wao ndio wanafaa warekebishwe nidhamu kuliko wengine. “Huenda mienendo yao imekuwa mibaya wakiwa nje ya bunge lakini wanapokuwa hapa huwa wana nidhamu ya hali ya juu. Japo wao ndio wanafaa wahakikishe wana nidhamu kabla ya kuamua kesi ya wabunge wengine,” akasema Bw Cheboi na kuwachangamsha sana wabunge wenzake. “Mmoja wao Johanna Ng’eno Kipyegon amekuwa mwenye nidhamu hapa ndani ya bunge. Hata hivyo, akiwa nje mambo huenda yakawa kinyume ila sisi tunazingatia sana mambo yanayotokea ndani ya bunge,” akaongeza Bw Cheboi. Licha ya kuunga mkono hoja hiyo, Bw Mbadi alisema kuwa bunge ni asasi yenye heshima ya juu na hilo linafaa lizingatiwe wabunge wanapoteuliwa katika kamati ya nidhamu. “Hata katika hafla za mazishi watu watajiuliza inakuaje wabunge hawa ndio huwa kwenye kamati ya nidhamu ilhali wao ndio wanaongoza katika kurusha cheche kali za matusi dhidi ya wapinzani,” akasema Bw Mbadi. Mabw Sudi na Ng’eno wanahudumu muhula wao wa pili bungeni na wamejipata pabaya mara kadhaa huku NCIC ikiwashutumu kwa kutoa matokeo ya uchochezi. Wawili hao wamewahi kukamatwa na kufikishwa kortini kwa madai ya kutoa matokeo ya uchochezi. Bw Barasa anayehudumu muhula wake wa kwanza, naye alichunguzwa mnamo 2019 baada ya kudai kwamba baadhi ya wabunge walilipwa Sh5,000 ili kuangusha ripoti ya kamati ya bunge iliyogusia masuala ya sukari. Hata hivyo, alikanusha madai hayo alipofika mbele ya kamati hiyo. Kando na hayo amejipata matatani na kitengo cha sheria kuhusu masuala ya maadili. Kaunti yagawa kondomu 100,000 IDARA ya Afya katika Kaunti ya Homa Bay, Jumamosi ilisambaza zaidi ya mipira 100,000 ya kondomu kwa wenyeji bila malipo. Hii ni sehemu ya hatua za kudhibiti maambukizi ya virusi vya HIV wakati wa maadhimisho ya Siku ya Valentino leo Jumapili. Mpango huo uliendeshwa kwa ushirikiano na Wakfu wa Aids Healthcare (AHF). Homa Bay ni miongoni mwa kaunti zinazoongoza nchini kwa kuwa na kiwango cha juu zaidi cha maambukizi ya virusi hivyo. Hilo ni kulingana na ripoti ya Halmashauri ya Kutathmini hali ya Maambukizi ya HIV Kenya (Kenphia) mnamo 2018. Naibu Mshirikishi wa kusimamia masuala ya HIV na maradhi ya kuambukizana kupitia ngono (STIs), Bw Justus Ochola na mshirikishi wa AHF katika eneo la Magharibi, Bi Penninah Manda, walisema kiwango cha juu cha maambukizi ya virusi katika kaunti hiyo kinapaswa kuiamsha serikali na mashirika mengine kuchukua hatua za dharura. Walisema maradhi kama kifua kikuu huwa yanawaathiri sana wale walioambukizwa HIV. KATIBU Mkuu wa Muungano wa Wafanyakazi Nchini (COTU) Francis Atwoli ameitaka wizara husika iingilie kati ongezeko la bei ya mafuta kwa kiwango kikubwa akisema asipofanya hivyo, wafanyakazi wataathirika zaidi na hatua hiyo. Kwenye taarifa kupitia akaunti yake ya mtandao wa kijamii wa Twitter Bw Atwoli amesema nyongeza ya bei iliyotangazwa na Mamlaka ya Kusimamia Sekta ya Kawi Nchini (EPRA) pia itawaathiri zaidi wananchi wanaokabiliwa na hali ngumu ya uchumi kipindi hiki cha janga la Covid-19. “Ni vibaya na ishara ya kutojali kwa EPRA kuruhusu nyongeza ya bei ya hadi Sh8.19, Sh5.51 na Sh5.32 mtawalia kwa kila lita ya petroli, dizeli na mafuta ya taa. Hatua kama hii inachochea kupanda kwa bei ya bidhaa za matumizi kote nchini na gharama ya usafiri ambapo wafanyakazi ndio wataathirika pakubwa kupitia ongezeko la nauli,” Bw Atwoli akaeleza. Alaongeza: “Tunataka wizara husika kuingilia kati suala hili mara moja kwa kubatilisha nyongeza ya bei ya mafuta jinsi ilivyotangazwa Jumapili, Februari 14.” Atwoli amesema EPRA inapaswa kuchukua hatua ya haraka kuzuia kile alichotaja kama makabiliano kutoka kwa wafanyakazi na Wakenya wanaopitia “hali ngumu wakijaribu kuweka chakula mezani tangu kulipuka kwa janga la corona mwaka 2020.” Kupanda huko kwa bei ya mafuta sasa kunamaanisha kuwa bei ya rejareja ya petroli jijini Nairobi itapanda hadi Sh115.18 kutoka Sh107 kwa lita, dizeli itauzwa kwa Sh101.91 kutoka Sh96.8 huku mafuta taa yakiuzwa Sh92.44 kutoka bei ya zamani ya Sh87.78. Bei hizi zitaaanza kutekelezwa usiku wa manane. Bei ya mafuta katika miji mingine nchini itakuwa tofauti kulingana na umbali wake kutoka mji wa Mombasa ambako mafuta hushuka kutoka ng’ambo. “Bei hiyo inajumuisha ushuru wa VAT wa asilimia nane jinsi ilivyopendekezwa katika Sheria ya Fedha, 2018, Sheria ya Mabadiliko ya sheria za Ushuru, 2020 na kusawazishwa kwa ushuru mwingineo na kiwango cha mfumkobei,” EPRA ikasema Jumapili kwenye taarifa kwa vyombo vya habari. Mamlaka hiyo imeongeza kuwa kupanda huko kwa bei ya mafuta, kwa kiwango kikubwa, kumechangiwa na kupanda kwa bei ya mafuta ghafi aina ya Murbane katika masoko ya kimataifa. Katika mwezi wa Januari bei hiyo ilipanda hadi dola 55.27 (Sh6,500) kwa pipa moja kutoka dola 49.57 (Sh5,660) mnamo Desemba 2020. Hii ni sawa na ongezeko la bei la kima cha asilimia 11.50. Katika kipindi hicho sarafu ya Kenya iliongezeka thamani kutoka Sh110.5 kwa dola moja ya Amerika mnamo Desemba 2020 hadi Sh109.89 kwa dola. Kiwango hicho ni sawa na kuimarika kwa sarafu ya Shilingi ya Kenya kwa kima cha asilimia 0.57. COVID-19: Kenya yathibitisha visa vipya 75 HAKUNA mgonjwa aliyethibitishwa kufariki kutokana na Covid-19 Jumapili, huku Kenya ikiendelea kuandikisha idadi ndogo ya visa vipya vya maambukizi. Hii ina maana kuwa idadi jumla ya watu waliofariki kutokana na homa hii ingali imesalia kuwa 1,795. Kulingana na taarifa iliyotumwa kwa vyombo vya habari na Wizari ya Afya Mutahi Kagwe watu wengine 75 walipatikana na virusi vya corona baada ya sampuli kutoka watu 3,025 kupimwa ndani ya saa 24 zilizopita. “Wakati huo huo, jumla ya wagonjwa 56 wamepona na kuruhusiwa kurejelea maisha yao ya kawaida. 37 walikuwa wakiuguzwa nyumbani huku 19 wakiwa ni wale ambao walikuwa wamelazwa katika hospitali mbalimbali,” akasema Waziri Kagwe. Hii ina maana kuwa idadi jumla ya wagonjwa waliopona tangu mwaka 2020 sasa ni 85,008. Kulingana na Waziri Kagwe wagonjwa 347 sasa wamelazwa katika katika hospitali mbalimbali nchini wakiugua Covid-19 huku wengine 1,275 wakiuguzwa chini ya mpango wa utunzwaji nyumbani. “Wagonjwa 33 wamelazwa katika vyumba vya kuwahudumia wagonjwa mahututi (ICU), 18 kati yao wakiwa ni wale wanaosaidiwa kupumua kwa mitambo ya ‘ventilators” huku wengine 18 wakiongezwa hewa ya oksijeni,” taarifa hiyo ikaeleza. Askofu asema corona imewapa Wakenya fursa ya kumtambua Mola ASKOFU wa Kanisa Katoliki Dayosisi ya Nyeri Anthony Muheria amesema kuwa ujio wa virusi vya corona umewafungua macho Wakenya ili wazidishe ibada na kutegemea zaidi Mwenyezi Mungu. Mtumishi huyo ambaye pia alilazwa hospitali ya Mater, Novemba mwaka jana baada ya kuambukizwa corona, alisema kuwa uwepo wa ugonjwa huo umedhihirishia binadamu uwezo mkuu wa Mungu. Alisema binadamu sasa wameona nuru na kuamini kuwa uwezo wa Mungu ni mkuu mno na ndiye anawaondolea binadamu mikasa. Askofu huyo alikuwa akihutubu wakati wa warsha iliyoandaliwa na vyuo vikuu vya Aga Khan na Karatina wikendi. Warsha hiyo ilifanyika ili kuwahamasisha watu dhidi ya virusi vya corona. Kulingana naye, hapo awali watu walikuwa hawatambui utukufu wa Mungu lakini ujio wa corona umetoa nafasi kwa binadamu kuokolewa na kuzidisha imani ili kushinda janga hilo. “Mara ya kwanza niliposikia kuhusu corona ni Disemba 2019 na nilifikiria kuwa ulikuwa ugonjwa wa China pekee. Nilifikiria kuwa nisingefikiwa lakini miezi michache baadaye nilifikiwa nao. Corona ipo na kila mmoja anafaa ajihadhari,” akasisitiza Askofu Muheria. Bei ya mafuta kupandisha gharama ya maisha GHARAMA ya maisha nchini inatarajiwa kupanda kwa kiwango kukubwa baada ya Mamlaka ya Kudhibiti Kawi na Petroli (EPRA) kupandisha bei ya mafuta kuanzia jana usiku. EPRA imeongeza bei ya petroli kwa Sh8.19, dizeli kwa Sh5.51 na mafuta taa kwa Sh5.32 kwa kila lita mwezi mmoja ujao.Ongezeko hilo ndilo la juu zaidi katika kipindi cha miezi sita iliyopita. Kulingana na Epra, kupanda kwa bei za mafuta kumesababishwa na kuongezeka kwa bei ya bidhaa hiyo ulimwenguni. Kaimu mkurugenzi mkuu wa mamlaka hiyo Daniel Kiptoo, alisema mabadiliko ya thamani ya shilingi ya Kenya dhidi ya dola ya Amerika pia yalichangia ongezeko la bei. “Katika kipindi hicho kulikuwa na mabadiliko kwa thamani ya sarafu ya Kenya dhidi ya dola ya Amerika,” alisema. Kuanzia jana usiku, bei ya lita ya petroli aina ya supa iliuzwa kwa Sh112.78, dizeli iliuzwa kwa Sh99.52 nayo lita moja ya mafuta taa iliuzwa kwa Sh90.05 mjini Mombasa. Jijini Nairobi, bei ya lita ya petroli aina ya Supa ni Sh115.18, diseli ni Sh101.91 na mafuta taa yanauzwa kwa Sh92.44 kwa lita. Katika Kaunti ya Kisumu lita moja ya petroli inauzwa Sh115.76, dizeli Sh102.73 na mafuta taa Sh93.28. Kufuatia ongezeko hilo, gharama ya huduma na bei za bidhaa zinatarajiwa kupanda na kuathiri Wakenya hasa maskini ambao tayari wanakabiliwa na athari za janga la corona. Watoaji huduma muhimu kama vile umeme na viwanda vinavyounda bidhaa, hupandisha bei kutokana na gharama ya petroli.Isitoshe, Wakenya wengi hutegemea mafuta ya taa na gesi kwa mapishi. Wahudumu wa magari ya uchukuzi pia hulazimika kupandisha nauli kwa abiria, ili kufidia gharama za utoaji huduma katika sekta hiyo. Hofu wanafunzi hawavai maski wakiwa shuleni WANAFUNZI wameacha kuvalia barakoa wakiwa shuleni au kuzivaa visivyo hatua ambayo inawaweka katika hatari ya kuambukizwa virusi vya corona. Baadhi yao wanabadilishana barakoa zao. Jambo hili limeanza kuwatia wasiwasi wazazi.Hii ni tabia ya kushtua wakati ambao takwimu za wizara ya afya zinaonyesha kuwa katika muda wa wiki mbili sasa, kiwango cha maambukizi ya corona kinaongezeka nchini. Uchunguzi wa Taifa Leo umeonyesha kuwa baadhi ya wanafunzi pia wanavaa barakoa chini ya kidefu na wengine wanabadilisha zao.Wataalamu wa afya wanasema tabia hii inaweza kusambaza virusi. Kulingana na kituo cha kudhibiti kusambaa kwa magonjwa (CDC), kuambia wanafunzi wavae barakoa si sawa na wao kuzivaa kwa njia inayofaa. “Barakoa inafaa kufunika pua na mdomo vyema hadi chini ya kidefu. Watoto wanaweza kuvaa barakoa moja siku nzima isipokuwa ipate unyevu au kuchafuka. Hata hivyo, wote wanafaa kuwa na barakoa mbili na wazazi wanafaa kununua barakoa maalumu kwa watoto,” ripoti ya kituo hicho inasema. Ripoti hiyo inaeleza kwamba watoto wanaweza kupata dalili zisizo kali za corona au kutopata dalili na kwa hivyo kuna haja yao kuvalia barakoa wakiwa karibu na watu. Mnamo Alhamisi mwanafunzi wa shule ya msingi katika kaunti ya Nairobi alienda nyumbani akivalia barakoa ya mwanafunzi mwingine. Alipoulizwa kiini, alimwambia mama yake kwamba alibadilishana na rafiki yake ambaye rangi ya barakoa yake ilikuwa ya kuvutia kuliko yake.Katika baadhi ya shule, wanafunzi wa chekechea wanapolala baada ya chamcha, huwa wanaweka barakoa zao katika eneo moja na wanapoamka, huwa wanachukua yoyote na kuvaa. Katika uchunguzi, Taifa Leo ilibaini kuwa wanafunzi wakiwa katika mabasi ya shule asubuhi na jioni wengi wao huwa wanazivaa chini ya kidefu.Hali hii inashuhudiwa kote nchini kutokana kauli za wazazi katika mitandao ya kijamii wakilalamika kwamba watoto wao wanabadilishana barakoa wakiwa shuleni. “Kwa nini kila wakati mtoto wangu akitoka shuleni huwa anavaa barakoa ya rangi tofuati na anayotoka nayo nyumbani asubuhi, wanabadilishana lini barakoa zao? Walimu wanafaa kuwa makini,” mzazi kwa jina Elizabeth aliandika kwenye mtandao wa kijamii. Mzazi mwingine kwa jina Nancy alisema kwamba mwanawe huwa anarudi kutoka shule bila barakoa. “Huwa hana habari alipoipoteza na wapi,” alisema. Seneta wa Garissa Yusuf Haji afariki Bw Haji na ambaye ni babake Mkurugenzi Mkuu wa Mashtaka ya Umma ((DPP) Noordin Haji, ameaga dunia wakati akipokea matibabu katika Hospitali ya Aga Khan – Nairobi. Bw Haji amekuwa akiugua kwa muda wa miezi kadhaa, na mwaka uliopita, 2020 alisafirishwa Uturuki kwa matibabu zaidi. Alirejeshwa nchini majuzi. Akiongoza taifa katika kumuomboleza, Rais Uhuru Kenyatta ametaja kifo cha Seneta Haji kama pigo kwa nchi. “Ni pigo kwa taifa kumpoteza, alikuwa kiongozi mkakamavu na nguzo kuu kufanikisha Mpango wa BBI,” Rais Kenyatta ameeleza kupitia taarifa. “Kenya imepoteza kiongozi mzalendo na mwenye maono, kiongozi mnyenyekevu. Tunamshukuru kwa utendakazi bora aliofanyia nchi hii, jitihada zake katika BBI,” kiongozi wa chama cha ODM, Bw Raila Odinga amemuomboleza. Kulingana na familia yake, marehemu atazikwa saa kumi alasiri hii leo, katika makaburi ya Dini la Kiislamu ya Lang’ata, jijini Nairobi. Aidha, amefariki akiwa na umri wa miaka 80. Baada ya Rais Uhuru Kenyatta na Bw Raila Odinga kuzika tofauti zao za kisiasa Machi 2018 kupitia salamu za maridhiano maarufu kama Handisheki, Seneta huyo aliteuliwa kuwa mwenyekiti wa jopokazi la kuandaa Ripoti ya Mpango wa Maridhiano (BBI). BBI yaunganisha vigogo wa Mulembe MIITO ya kutaka viongozi wa eneo la Magharibi kuungana ilitawala mkutano wa mashauriano kuhusu mswada wa Mpango wa Maridhiano (BBI) uliofanyika mjini Kakamega. Mkutano huo uliwaunganisha viongozi ambao katika siku za hivi karibuni wamekuwa mahasimu wa kisiasa.Kiongozi wa chama cha Amani National Congress (ANC) na mwenzake wa Ford-Kenya Moses Wetang’ula hawajakuwa wakitangamana na Gavana wa Kakamega Wycliffe Oparanya. Viongozi hao watatu wametangaza azma yao ya kutaka kuwania urais 2022.Katika mkutano huo wa Jumamosi, Bw Mudavadi, Seneta Wetang’ula na Gavana Oparanya waliketi pamoja huku wakifuatilia kwa karibu maoni yaliyokuwa yakitolewa na madiwani kutoka eneo la Magharibi kuhusiana na mswada wa BBI. Seneta wa Bungoma Wetang’ula alisema kuwa viongozi wote wa Magharibi wameungana na wanaunga mkono BBI. “Hiyo ndiyo maana nimeketi hapa kama ishara kwamba ninatembea na Wakenya wengine pamoja. Lakini umoja huu unafaa kuendelea hata baada ya BBI ili miradi ya maendeleo yaweze kufikia wakazi wa eneo hili,” akasema Bw Wetang’ula. Alisema kuwa viongozi wa Magharibi wanapotofautiana na kutupiana cheche za maneno, wakazi wanakosa kunufaika na maendeleo. “Kwa sababu Rais Kenyatta anastaafu mwaka ujao, ni jukumu letu kuungana na kutumia wingi wetu kuchukua hatamu za uongozi wa taifa hili,” akasema Bw Wetang’ula. Alionya kuwa jamii ya Waluhya hata ikiongoza kwa kuwa na idadi kubwa ya watu, haitaweza kutwaa uongozi wa nchi iwapo itaendelea kugawanyika. Kauli hiyo ya kiongozi wa Ford Kenya iliunga mkono na Bw Atwoli na Bw Mudavadi. Katibu Mkuu wa Cotu alisema kuwa yeye ndiye mwasisi wa BBI.“Mnamo Mei 1, 2017, wakati wa sherehe za Siku ya Wafanyakazi, nilipendekeza kuwa kulikuwa na haja ya kuchunguza upya Katiba yetu kuhakikisha kuwa hakutakuwa na mapigano kila baada ya uchaguzi mkuu. Ninafurahi kuona kwamba pendekezo hilo lilikumbatiwa na Rais Uhuru Kenyatta,” akasema. Bw Atwoli alisema kuwa eneo la Magharibi linaweza kutoa mtu atakayekuwa rais wa tano wa Kenya endapo wataungana na kuzungumza kwa sauti moja. Bw Mudavadi na Bw Oparanya wamekuwa wakipigania uongozi wa kisiasa wa eneo la Magharibi licha ya kiongozi wa ANC kutawazwa kuwa msemaji wa jamii ya Waluhya na Bw Atwoli mnamo Novemba 30, 2016 katika uwanja wa Bukhungu. Maangi na Osoro wakamatwa katika mazishi ya Nyachae Mbunge wa Mugirango Kusini, Bw Silvanus Osoro na Naibu Gavana wa Kisii Joash Maangi wamekamatwa na maafisa wa polisi katika hafla ya mazishi ya Mzee Simeon Nyachae inayoendelea katika uga wa Gusii, Kaunti ya Kisii. Kulingana na idara ya polisi, Osoro amezuiwa kushiriki mazishi hayo ambayo yamehudhuriwa na Rais Uhuru Kenyatta, Naibu wa Rais, Dkt William Ruto na kinara wa ODM, Bw Raila Odinga kwa tuhuma za kuwa na mipango kuzua rabsha. Naye Bw Maangi alanaswa katika Shule ya Upili ya Kisii ambapo alikuwa ameenda kupokea wageni, na kupelekwa kwa afisi za DCI. Bw Maangi ndiye sauti ya Naibu Rais Dkt William Ruto katika kaunti za Kisii na Nyamira.Bw Osoro ambaye pia ni mwandani wa karibu wa Dkt Ruto anadai “kukamatwa kwangu kunachochewa kisiasa”. KDF yashangazwa na makurutu kuwa na vyeti vyenye majina tofauti MAAFISA wa kusajili makurutu kwenye Jeshi la Kenya (KDF) Kaunti ya Nakuru Jumatatu walishangazwa na vyeti vya vijana wengi waliojitokeza kuwa na majina tofauti. Mamia ya vijana walijitokeza kwenye uwanja wa Shule ya Upili ya Kampi ya Moto, eneo la Rongai kushiriki katika zoezi la kujiunga na KDF, lakini ukosefu wa uwiano wa majina katika vyeti vyao vya Kuzaliwa, Vitambulisho, KCPE na KCSE ukawafungia nje. Akizungumza na Taifa Leo Dijitali, Mkuu wa Kitengo cha Kusajili Makurutu(SRO), Kanali Luteni Dennis Obiero, alifichua kuwa stakabadhi za vijana wengi hazikuwa na majina sawa. “Tunawahimiza vijana kurekebisha vyeti vyao mapema ili kuhakikisha kuwa wanashiriki katika zoezi la kujiunga na jeshi bila matatizo,”akasema. “Hii ni kuhakikisha kuwa shughuli nzima inaenda sambamba na masharti ya kujiunga na kikosi cha jeshi” Aidha aliwaomba vijana kutahadhari na matapeli ambao, huitisha pesa wakidai wana uwezo wa kuwaunganisha na kikosi, akidai kuwa ni hatia na ingeweza kumtumbukiza mhusika katika matatizo. Visa vya ukosefu wa uwiano wa majina kwenye stakabadhi viliripotiwa. Picha/Richard Maosi “Ikiwa mtu hatafaulu kujiunga na jeshi sio mwisho wa dunia, ila anaweza kutumia fursa hiyo kujiongezea masomo katika taasisi za kiufundi na kupanua tajriba itakayomfaa baadaye katika zoezi kama hili mwaka ujao 2022,” aliongezea. Wakati wa zoezi vijana walijipanga kulingana na maeneo wanayotoka, hatimaye utaratibu wa kukagua vyeti na stakabadhi za masomo ulifuata. Hatima yeke ilikuwa ni kuchunguza alama ya vidole , kuhakikisha sura yake ni sawa na ile ya kitambulisho. Kutoka hapo walikaguliwa miguu, uzani, urefu, meno na kushiriki kwenye mbio ya kilomita tano. Uchunguzi zaidi wa damu na washiriki wenye stakabadhi bora wakapatiwa kipaumbele. Isitoshe kanuni za kuzingatia msambao wa corona zilishuhudiwa huku washiriki wakipimwa joto na kusafisha mikono, kabla ya kuingia uwanjani Hafla kama hii ilifanyika katika kaunti ndogo za Gilgil na Njoro, zoezi zima likitarajiwa kukamilika Jumanne wiki hii katika uwanja wa Nakuru Showground(ASK) Wanaharakati waitaka serikali kupiga marufuku matumizi yote ya plastiki WANAHARAKATI wa mazingira, Kaunti ya Lamu wanaishinikiza serikali kupiga marufuku matumizi ya vyombo vya plastiki nchini ili kuzuia uchafuzi wa mazingira na kuhatarisha viumbe hai. Wakizungumza baada ya kukusanya tani zaidi ya 20 za plastiki, wanaharakati hao chini ya mwavuli wa wakfu wa Taka Taka, walieleza hofu yao kuhusiana na ongezeko la chupa, mirija na vyombo vingine vya plastiki ambavyo kila kukicha vinarushwa kiholela baharini na kwenye fuo mbalimbali eneo hilo. Msemaji wa Wakfu wa Taka Taka, Ali Skanda, alisema njia ya kipekee kwa Kenya kuwa huru dhidi ya athari na kero la plastiki ni kuhakikisha marufuku inaanzishwa ya matumizi ya aina hiyo ya vyombo nchini. Bw Skanda alisema licha ya Kenya kuamuru marufuku kuanzishwa dhidi ya matumizi ya mifuko ya plastiki kote nchini tangu Agosti, 2017, changamoto ya kukithiri kwa uchafu wa plastiki bado ipo kote Kenya. “Tunaishukuru serikali kwa kupiga marufuku matumizi ya mifuko ya platiki nchini lakini hatua hiyo bado haitoshi. Plastiki bado imejaa tele baharini, ufuoni na kwenye miji yetu. Ipo haja ya aina yoyote ya chombo cha platiki kupigwa marufuku Kenya iwapo tungependa kuwa na mazingira huru yasiyokuwa na athari wala kero la plastiki,” akasema Bw Skanda. Alisema kupitia wakfu wa Taka Taka, wakazi wa Lamu wamekuwa wakishirikishwa kwenye harakati za kuokota na kukusanya uchafu wa plastiki na pia kupewa mafunzo na mbinu muhimu za jinsi watakavyotumia plastiki kwa njia salama. Bw Baabad alisema licha ya marufuku ya wakenya kutii amri ya kutotumia mifuko ya plastiki nchini, aina nyingine ya plastiki, hasa chupa na mirija bado ni kero kwa mazingira hasa yale ya baharini. “Sisi kama wakfu wa Taka Taka tumekuwa tukiwashirikisha n ahata kuwahamasisha wananchi jinsi watakavyojizuia kuchafua kiholela mazingira kupitia plastiki. Tayari tumekusanya zaidi ya tani 20 za plastiki kutoka fuo mbalimbali za bahari Lamu. Haya yote tunayafanya ili kuwahamasisha wananchi jinsi plastiki zinavyoathiri mazingira yetu ili waepuke kufanya hivyo. Cha msingi aidha ni serikali kuzuka na marufuku ya matumizi ya plastiki zote kote nchini,” akasema Bw Baabad. Ali Shebwana aliitaka serikali kuu na ile ya kaunti kupitia idara ya Afya ya Umma kuandaa makongamano ya mara kwa mara ili kuwaelimisha wananchi kuhusiana na umuhimu wa mazingira safi bila plastiki. Bw Shebwana aidha alieleza wasiwasi wake kuhusiana na ongezeko la uchafu wa glasi zinazotumiwa kutengeneza boti na mashua na kisha kutupwa ovyo kwenye fuo za bahari hindi Lamu. “Ningeomba kaunti, serikali kuu na Shirika la Mazingira (NEMA) kuanda worsha za mara kwa mara kuelimisha umma juu ya kutunza mazingira,” akasema Bw Shebwana. Alikuwa akizungumza kijijini Kibarani, Kaunti ya Makueni, wakati wa hafla ya mazishi ya Blantina Nduku Kamali aliyekufa katika ajali ya barabarani. Alikuwa muumini wa kanisa la GNCA. Hivi karibuni kumekuwa na visa vingi vya wanaume, hasa wazee, kupatikana katika majumba ya wageni wamefariki baada ya kutumia tembe za kuongeza nguvu za kiume, almaarufu viagra. Kisa cha hivi karibuni, kilitokea mjini Ntimaru, Kuria Mashariki, Migori ambapo mwanaume, 59, alipatikana amefariki katika chumba cha wageni baada ya kumeza tembe za kuongeza nguvu za kiume lakini mpenzi wake akakataa kushiriki mapenzi. Kulingana na ripoti, mwanaume huyo alikuwa ameweka tembe hizo ndani ya soda aliyokunywa mara tu baada ya kuwasili kwenye lojing’i akiwa na mwanamke aliyeaminika kuwa ‘mpango wake wa kando’. Mungu ni mkuu, asema mkurugenzi baada ya kuondolewa mashtaka ya wizi wa watoto NAIBU wa Mkurugenzi wa huduma za afya katika shirika la utoaji huduma kaunti ya Nairobi (NMS) Dkt Musa Mohammed Ramadhan Jumatatu alimshukuru Mungu nje ya mahakama kuu ya Nairobi baada ya kuondolewa mashtaka ya wizi wa watoto katika hospitali ya Mama Lucy Kibaki mwaka uliopita. “Namshukuru Mungu kwa kuniondolea kesi niliyoshtakiwa nayo mwaka jana. Kama vile nilivyosema mbeleni kwamba sikuhusika na wizi wa watoto, hivyo ndivyo polisi wamepata baada ya uchunguzi wa kina. Sasa niko huru,” alisema Dkt Ramadhan alipohojiwa na Taifa Leo baada ya kuachiliwa. Mshtakiwa huyo alipiga magoti nje ya mahakama kuu ya Milimani na kusema “(Alahu Akbara) Mungu ni mkuu”. Watu wa familia yake waliofika mahakamani kufuata kesi walifurahi wote. Watu wa familia yake waliandamana kuenda nyumbani. “Tutasherehekea nyumbani,” Dkt Kalebi aliambia Taifa Leo. Naibu wa Mkurugenzi wa huduma za matibabu kaunti ya Nairobi Dkt Musa Ramadhan asujudu nje ya mahakama ya milimani baada ya kuondolewa mashtaka ya kuwaiba watoto alipokuwa kinara wa hospitali ya mama Lucy na kuwauza. PICHA/ RICHARD MUNGUTI Alisema Dkt Ramadhan amekuwa kielelezo chema kwa watu wa jamii ya Wanubi nchini “ikitiliwa maanani tuko na madaktari watano tu.” Dkt Ramadhan alisema amewasamehe waliomwekelea madai ya uwongo. “Sitaishtaki Serikali kwa kuniharibia sifa haswa kuniusisha na wizi wa watoto wachanga. Vile nimeondolewa lawama sina chuki na yeyote na nitaendelea kutoa huduma zangu kama hapo mbeleni,”alisema Dkt Ramadhan. Punde tu baada ya kuachiliwa kwa kinara huyo wa huduma za matibabu kaunti ya Nairobi shahidi wa kwanza, wakili Brian Kimeu Muia alisimulia jinsi alimuokota mtoto mchanga aliyekuwa ametupwa ndani ya kibanda cha kuuzia mboga kwenye barabara ya Outering Nairobi. Bw Muia aliyekuwa na rafikie Bw Morris Nguyo Muki walimsikia mtoto huyo mchanga akilia kwa kutoa sauti kama ya Paka. Mwenyekiti wa BBI azikwa bila cheche za siasa RAIS Uhuru Kenyatta jana aliungana na maelfu ya Wakenya kumuaga Seneta wa Garissa, Yusuf Haji, aliyefariki na kuzikwa jana katika makaburi ya Lang’ata, Nairobi, kulingana na kanuni za dini ya Kiislamu. Bw Haji alihudumu kama seneta wa Garissa kuanzia 2013, ambapo pia ndiye alikuwa mwenyekiti wa jopo la Mpango wa Maridhiano (BBI). Kiongozi wa ODM, Raila Odinga, pia alikuwa miongoni mwa viongozi waliofika kwenye makaburi hayo. Kiongozi huyo alizaliwa mnamo Desemba 23, 1940 katika Kaunti ya Garissa (wakati huo ikiwa wilaya). Anatoka kwenye koo ndogo ya Ogaden katika jamii ya Wasomali. Alisomea katika Chuo Kikuu cha Birmingham, Uingereza, alikopata Diploma katika Usimamizi wa Biashara na Masuala ya Kifedha. Alijiunga na serikali mnamo 1960 na kuanza kuhudumu kama mkuu wa taarafa (DO). Baadaye, alipandishwa ngazi na kuwa Mkuu wa Mkoa (PC), alikohudumu kati ya 1970 na 1997. Mnamo 1998, aliteuliwa kama mbunge maalum. Kati ya 1998 na 2001, alihudumu kama Waziri Msaidizi katika Afisi ya Rais. Baadaye, alipandishwa ngazi na marehemu Daniel Moi kuwa Waziri katika Afisi ya Rais hadi 2002. Mnamo 2002, alichaguliwa kama mbunge wa eneo la Ijara kwa tiketi ya Kanu, ambapo alihudumu hadi 2007. Aliteuliwa kuhudumu kama Waziri wa Ulinzi, Januari 2008, baada ya uchaguzi tata wa Desemba 2007. Alihudumu hadi Aprili 2013. Kwenye uchaguzi wa 2013, aliwania Useneta katika Kaunti ya Garissa, ambako aliibuka mshindi kwa tiketi ya Muungano wa Jubilee. Alishinda tena nafasi hiyo mnamo 2017, alikohudumu hadi kifo chake. Mnamo Juni 18, 2012, Bw Haji aliteuliwa na Rais Mstaafu Mwai Kibaki kuhudumu kama Kaimu Waziri wa Usalama wa Ndani baada ya kifo cha Prof George Saitoti kwenye ajali ya ndege. Haji alikuwa amefanya kazi kwa karibu na Prof Saitoti kwenye operesheni ya Linda Nchi, iliyolenga kuilinda mipaka ya Kenya dhidi ya kushambuliwa na magaidi. Amewaacha watoto tisa, ingawa mmoja kati yao alifariki. Miongoni mwa watoto wake ni Mkurugenzi Mkuu wa Mashtaka ya Umma (DPP), Noordin Haji. Sheng si lugha ya mahakamani, mtuhumiwa aonywa SHAHIDI katika kesi ya wizi wa watoto katika hospitali ya Mama Lucy Kibaki iliyoko mtaani Umoja Nairobi Jumatatu alitahadharishwa dhidi ya kuzugumza lugha ya Sheng akitoa ushahidi. Bw Morris Nguyo Muli, ambaye ni mhandisi wa kutengeneza magari alitahadharishwa alipoanza kusema alisikia “kilio cha mtoto aliyekuwa ametupwa katika kibanda cha kuuza mboga na alikuwa “jinni” iliyokuwa ikilia kama paka.” Bw Muli aliyekuwa anatoa ushahidi katika kesi dhidi ya wafanyakazi wawili wa hospitali hiyo ya Mama Lucy Selina Adunda Awuor na Makalla Fred Leparan ya wizi wa watoto alisema “alipata mshtuko alipomsikia mtoto akitoa mlio kama wa paka” BBI: Madiwani wataka kikao na Uhuru, Ruto MADIWANI kutoka eneo la Bonde la Ufa wanataka kukutana na Rais Uhuru Kenyatta na Naibu Rais William Ruto, huku kampeni kuhusu ripoti ya Mpango wa Maridhiano (BBI), zikiendelea kushika kasi. Eneo hilo ni ngome ya kisiasa ya Dkt Ruto. Madiwani walisema kuwa mkutano huo utasaidia pakubwa kuondoa taharuki iliyopo katika Chama cha Jubilee (JP), wakimlaumu Katibu Mkuu Raphael Tuju kuwa chanzo chake kikuu. Walisema kuwa kufikia sasa, hakuna msimamo wowote rasmi uliotolewa na chama kuhusu mchakato huo. Kiongozi wa Wengi katika Kaunti ya Bomet, Bw Josphat Kirui, aliiambia Taifa Leo kwamba masuala yanayohusu mageuzi ya kikatiba hayahitaji uwepo wa masharti na maagizo bila pande husika kushauriana. Bw Kirui alisema masuala hayo yanapaswa kuwa maamuzi ya kibinafsi. Alisema kuwa Jubilee inapaswa kuiga chama cha ODM, ambapo kiongozi wake, Bw Raila Odinga, aliwarai madiwani kuiunga mkono ripoti. Alieleza matumizi ya nguvu na vitisho yatazua taswira kama zilizoshuhudiwa kwenye Bunge la Kaunti ya Baringo, ambapo madiwani walikabiliana baina yao. “Rais anapaswa kuwa na kikao maalum na viongozi wa Jubilee sawa na alivyoandaa mkutano maalum na madiwani kutoka ukanda wa Mlima Kenya. Anapaswa kumwiga Raila, kwa kukutana na madiwani na kuwaelezea faida za BBI badala ya kutumia nguvu kama anavyofanya Tuju,” akaeleza. “Tumekutana na Dkt Ruto hapo awali lakini hakutwambia tuikatae BBI. Badala yake, kupitishwa kwake kutalingana na sababu tatu; ambazo ni jinsi itakavyoshughulikia ugatuzi, maslahi ya madiwani na maamuzi ya wananchi,” akasema. Akaongeza: “Lazima tutenganishe mchakato huu na siasa za 2022.” Kiongozi wa Wengi katika Bunge la Kaunti ya Kericho, Bw Hezron Ngetich, alisema chama hakijatoa msimamo rasmi kuhusu mswada huo, hivyo Bw Tuju anapaswa kukoma kutumia vitisho. Alisema kuwa kama viongozi waliochaguiliwa, madiwani watafanya maamuzi yao kulingana na matakwa ya wananchi. “Mwelekeo wa BBI katika ukanda huu utalingana na maamuzi yatakayotolewa na wananchi baada yao kushirikishwa,” akasema. IMF kukopesha Kenya Sh262b kufufua uchumi MAAFISA wa Shirika la Fedha Ulimwenguni (IMF) wanaozuru Kenya wametangaza kuwa shirika hilo litaipa Kenya mkopo wa Sh262.7 bilioni. Katika taarifa kutoka ujumbe wa shirika hilo mkopo huo ambao utatolewa kwa kipindi cha miezi 38 ijayo utatumika kufadhili mipango ya kupambana na athari za Covid-19 kwa uchumi “Makubaliano hayo hata hivyo bado yanasubiri kuchunguzwa na kuidhinishwa na Bodi ya IMF, katika wiki zijazo. Kando na kusaidia katika mpango wa kukabiliana na makali ya Covid-19 mkopo huo pia utasaidia kuweka msingi wa ukuaji wa kiuchumi katika miaka ijayo,” kiongoziwa ujumbe wa IMF Mary Goodman akasema. Ujumbe huo umekuwa ukikutana na maafisa wa Kenya kwa njia ya mtandao kuanzia Desemba 9 hadi Desemba 17 mwaka jana. Hata hivyo, ulikamilishs utathmini wake mnamo Jumatatu, Februari 15, 2021. Wanachama wa ujumbe huo walifanya mikutano na Waziri wa Fedha Ukur Yatani, Gavana wa Benki Kuu Nchini (CBK) Patrick Njoroge, Mkuu wa Utumishi wa Umma Joseph Kinyua, miongoni mwa maafisa wengi wa ngazi ya juu katika serikali ya Kenya. Wambora ailaumu Serikali kwa kudhalilisha wakulima BARAZA la Magavana (CoG), Wizara ya Kilimo, Shirika la Kutoa Msaada Duniani (USAID) ziliandaa mkutano mjini Naivasha kujadili matatizo yanayokumba wakulima wa kahawa na chai nchini. Wakiongozwa na Mwenyekiti wa Baraza la Magavana (CoG) Martin Wambora, walikubaliana kuwa pana haja ya kuleta ushirikiano, baina ya wawekezaji wa kibinafsi na serikali. Wambora alilaumu Wizara ya Kilimo, kwa kupitisha sheria ambazo hazikuwa zikimlinda mkulima wa kawaida, kama vile kodi ambazo zinaumiza wakulima. “Wizara ya Kilimo imekuwa ikipuuza jukumu la serikali za kaunti, hivyo basi tutashirikisha Bunge na Seneti kupinga baadhi ya miswada ambayo inanyanyasa wakulima,”akasema. AlIeleza kuwa The Tea Act 2020 ambayo ilipitishwa tarehe 21Januari 2021, iliyotolewa na wizara kudhibiti sekta ya majani chai ni kinyume na katiba, kwani serikali za kaunti hazikushirikishwa. Hata hivyo alisema kuwa mageuzi katika sekta ya kahawa yanalenga kunufaisha mkulima wa kawaida , na ndio maana magavana kutoka kaunti mbalimbali wameamua kushirikiana ili kuhakikisha kuwa sheria hii inatekelezwa ifikapo Machi. “Leo hii tumekubaliana kwa kauli moja kuwa tutatumia utaratibu kupinga baadhi ya mawazo ambayo yanaelekea kukinzana na majukumu ya Kaunti, kilimo ikiwa ni mojawapo,”alisema. Wambora alisema kuwa utendakazi wa kilimo unapatikana katika serikali za ugatuzi, hivyo basi serikali haikuwa na nafasi ya kuingilia kati. Pili alipendekeza kuwa magavana wanatafuta muda wa kujadiliana na rais Uhuru Kenyatta , ili kurekebisha Tea Act 2020, ambayo inawakandamiza wakulima wa majani chai. Aidha aliomba wizara ya Fedha kutoa hela mapema ili kufanikisha miradi kwa wakati mashinani kwa wakulima ambao wanategemea kilimo. Alilaumu serikali ya kitaifa kwa kuchukua muda mrefu, kugharamia miradi ya wakulima, kwa sababu hela zilizokuwa zikifika mashinani sio za kutosha. Aidha alishtumu serikali kuu kwa kwenda mwendo wa kinyonga wakati wa kukabiliana na nzige ambao wamekuwa wakiharibu mimea ya wakulima na kukwamisha shughuli za kilimo. Alikuwa akizungumza kijijini Kibarani, Kaunti ya Makueni, wakati wa hafla ya mazishi ya Blantina Nduku Kamali aliyekufa katika ajali ya barabarani. Alikuwa muumini wa kanisa la GNCA. Hivi karibuni kumekuwa na visa vingi vya wanaume, hasa wazee, kupatikana katika majumba ya wageni wamefariki baada ya kutumia tembe za kuongeza nguvu za kiume, almaarufu viagra. Kisa cha hivi karibuni, kilitokea mjini Ntimaru, Kuria Mashariki, Migori ambapo mwanaume, 59, alipatikana amefariki katika chumba cha wageni baada ya kumeza tembe za kuongeza nguvu za kiume lakini mpenzi wake akakataa kushiriki mapenzi. Kulingana na ripoti, mwanaume huyo alikuwa ameweka tembe hizo ndani ya soda aliyokunywa mara tu baada ya kuwasili kwenye lojing’i akiwa na mwanamke aliyeaminika kuwa ‘mpango wake wa kando’. Mungu ni mkuu, asema mkurugenzi baada ya kuondolewa mashtaka ya wizi wa watoto NAIBU wa Mkurugenzi wa huduma za afya katika shirika la utoaji huduma kaunti ya Nairobi (NMS) Dkt Musa Mohammed Ramadhan Jumatatu alimshukuru Mungu nje ya mahakama kuu ya Nairobi baada ya kuondolewa mashtaka ya wizi wa watoto katika hospitali ya Mama Lucy Kibaki mwaka uliopita. “Namshukuru Mungu kwa kuniondolea kesi niliyoshtakiwa nayo mwaka jana. Kama vile nilivyosema mbeleni kwamba sikuhusika na wizi wa watoto, hivyo ndivyo polisi wamepata baada ya uchunguzi wa kina. Sasa niko huru,” alisema Dkt Ramadhan alipohojiwa na Taifa Leo baada ya kuachiliwa. Mshtakiwa huyo alipiga magoti nje ya mahakama kuu ya Milimani na kusema “(Alahu Akbara) Mungu ni mkuu”. Watu wa familia yake waliofika mahakamani kufuata kesi walifurahi wote. Watu wa familia yake waliandamana kuenda nyumbani. “Tutasherehekea nyumbani,” Dkt Kalebi aliambia Taifa Leo. Naibu wa Mkurugenzi wa huduma za matibabu kaunti ya Nairobi Dkt Musa Ramadhan asujudu nje ya mahakama ya milimani baada ya kuondolewa mashtaka ya kuwaiba watoto alipokuwa kinara wa hospitali ya mama Lucy na kuwauza. PICHA/ RICHARD MUNGUTI Alisema Dkt Ramadhan amekuwa kielelezo chema kwa watu wa jamii ya Wanubi nchini “ikitiliwa maanani tuko na madaktari watano tu.” Dkt Ramadhan alisema amewasamehe waliomwekelea madai ya uwongo. “Sitaishtaki Serikali kwa kuniharibia sifa haswa kuniusisha na wizi wa watoto wachanga. Vile nimeondolewa lawama sina chuki na yeyote na nitaendelea kutoa huduma zangu kama hapo mbeleni,”alisema Dkt Ramadhan. Punde tu baada ya kuachiliwa kwa kinara huyo wa huduma za matibabu kaunti ya Nairobi shahidi wa kwanza, wakili Brian Kimeu Muia alisimulia jinsi alimuokota mtoto mchanga aliyekuwa ametupwa ndani ya kibanda cha kuuzia mboga kwenye barabara ya Outering Nairobi. Bw Muia aliyekuwa na rafikie Bw Morris Nguyo Muki walimsikia mtoto huyo mchanga akilia kwa kutoa sauti kama ya Paka. Wauguzi wamtambua mwizi wa watoto Mama Lucy Hospital WAUGUZI wawili wakuu katika hospitali ya Mama Lucy Kibaki iliyoko mtaani Umoja III Nairobi Jumanne walisema mmoja wa maafisa wa huduma za kijamii hospitalini humo ndiye aliwaondoa watoto wachanga kuwapeleka makao yay a watoto ya Imani mwaka uliopita. Wakana kuiba Sh3.5 m, hela za mfu ALIYEKUWA mfanyakazi wa benki ya Equity pamoja na mfanyabiashara walishtakiwa jana kwa kuiba zaidi ya Sh3.5m kutoka kwa akaunti ya mtu aliyekufa. Eutycus Muguna Mutembei na Ayugu Eugene Shivachi walikanusha mashtaka 12 ya kuiba zaidi ya Sh3,533,930 kutoka kwa akaunti za watu waliokufa mwaka uliopita Mbali na mashtaka hayo ya kuiba kutoka kwa akaunti za benki za watu waliofariki pia walishtakiwa pamoja na Morris Koome na Jane Wacuka kwa walishtakiwa kwa kupatikana na kadi za simu 39 zilizokuwa zimesajiliwa kwa majina ya watu tofauti. Mkurugenzi wa mashtaka ya umma (DPP) pamoja na mkurugenzi wa uchunguzi wa jinai (DCI) Geoffrey Kinoti walieleza hakimu mkuu mahakama ya Milimani Bi Martha Mutuku kuwa washtakiwa hao wamekuwa wakiwafilisi wananchi mamilioni ya pesa kutoka kwa mitandao ya Mpesa na pia wizi wa benki. Wanne hao walikanushtaka mashtaka dhidi yao na kuomba waachiliwe kwa dhamana. Bw Mutembei na Shivachi walishtakiwa pamoja kwa kuiba kutoka kwa akaunti ya marehemu Amos Ngatia Muiruri iliyoko kwenye Benki Kenya Commercial (KCB). Kati ya Desemba 7 na 8 2020 washtakiwa hao walishtakiwa walipokea Sh257,000 kutoka kwa akaunti ya marehemu Amos Ngatia Muiruri. Pia walishtakiwa kwa kuiba Sh257,000 kutoka akaunti ya marehemu iliyoko benki ya NCBA PLC tawi la Buruburu Nairobi. Pigo mabunge ya Kenya yakipoteza wabunge watano JUMATATU, Februari 15, ilikuwa siku yenye mkosi kwa mabunge ya Kenya – Seneti na Bunge la Kitaifa – kufuatia vifo vya Seneta Mohammed Yusuf Haji na baadaye jioni Mbunge wa Bonchari John Oroo Oyioka akakata roho. Saa moja baada ya Mzee Haji kuzikwa katika makuburi ya Waislamu ya Lang’ata, familia ya Bw Oyioka ilithibitisha kifo chake katika hospitali ya Aga Khan Kisumu ambako alikuwa amelazwa akipokea matibabu baada kuugua. Mbunge huyo amekuwa akipokea matibabu kwa kipindi cha mwaka mmoja baada ya kuugua kiharusi kapema mwaka jana. Mapema mwaka huu alilazwa katika hospitali ya Aga Khan Kisumu ambako amekuwa akipokea matibabu. Bw Oyioka, ambaye ni mwalimu wa miaka mingi, alijiunga na siasa mnamo 2013 ambapo aliwania kiti cha ubunge cha Bonchari. Kwa bahati mbaya alikuwa wa pili katika uchaguzi huo ambapo alishindwa na Zebedeo Opore kwa kura tano pekee. Aliwasilisha kesi katika Mahakama Kuu ya Kisii kupinga ushindi wa Opore aliyepata kura 8,992. Na katika uamuzi uliotolewa mnamo Septemba 2013, mahakama ilimtangaza Oyioka kuwa mshindi na kutoa nafasi kwake kuhudumu kama mbunge wa Bonchari. Hata hivyo, alihudumu kama Mbunge kwa miezi sita pekee kwani Mahakama ya Rufaa iliagiza kufanyike uchaguzi mdogo ambapo Bw Opore alishinda kwa mara nyingine. Hakukata tamaa kwani mnamo 2017, Bw Oyioka aliwania kiti hicho cha Bonchari na kuibuka mshindi kwa tiketi ya KANU iliyokuwa imeshirikiana na chama cha People Democratic Party (PDP) katika uchaguzi huo. Kwa bahati mbaya amefariki kabla ya kukamilisha muhula wake wa miaka mitano na kujiunga na orodha ya wabunge ambapo wamefariki katika muhula huu wa Bunge la 12. Kando na kuhudumu kama Mbunge wa Bonchari, Marehemu Oyioka amekuwa mwanachama wa Kamati ya Bunge kuhusu Elimu ambapo alitoa mchango muhimu zaidi haswa kuhusiana na masuala ya utendakazi wa Wizara ya Elimu. Spika wa Bunge la Kitaifa Justin Muturi amemuomboleza Oyioka kwa kumtaja kama mbunge ambaye alichukulia kwa uzito wajibu wake bungeni na katika kamati ya elimu alikohudumu. “Kama bunge la kitaifa tunamkumba Mheshimiwa Oyioka kama mwanachama shupavu wa kamati ya elimu na ambaye alipigania kuimarishwa kwa ubora wa elimu kote nchini. Kwa niaba yangu na Bunge la Kitaifa natoa pole kwa familia na marafiki wa mwendazake,” akasema Bw Muturi Gavana wa Kisii James Ongwae pia alielezea kuhunishwa na kifo cha Oyioka saa chache baada ya kaunti hiyo kumpa mkono wa buriani kigogo wa siasa za jamii ya Abagusii Simeon Nyachae. Raila alimeza ‘tear gas’ ya Sh50m SERIKALI ilitumia zaidi ya Sh10 milioni kila mwezi kununua gesi ya kutoa machozi kuwakabili wafuasi wa kiongozi wa ODM, Bw Raila Odinga, walioandamana jijini Nairobi kulalamikia matokeo ya uchaguzi wa urais uliofanywa Agosti 2017. Maandamano yalikuwa yakifanyika karibu kila wiki kuanzia Agosti, na yakatulia tu wakati Bw Odinga alipoingia muafaka wa maelewano na Rais Uhuru Kenyatta mnamo Machi 2018. Kwenye mahojiano na kituo kimoja cha redio, Dkt Kibicho alisifia uwepo wa handisheki kati ya viongozi hao wawili, akisema fedha hizo sasa zimekuwa zikielekezwa kwa masuala mengine yanayohusu maslahi ya polisi. “Hali ilikuwa ngumu kwani kabla ya handisheki tulikuwa tukitumia zaidi ya Sh10 milioni kila mwezi kununulia gesi ya kutoa machozi pekee kukabili maandamano. Hicho ni kiasi kikubwa cha fedha. Mambo ni tofauti sasa, kwani fedha hizo sasa zinatumika kushughulikia masuala mengine yanayohusu uboreshaji wa idara ya polisi,” akasema katika ufichuzi unaoonyesha kuwa zaidi ya Sh40 milioni zilitumika kwa jumla. Baada ya matokeo ya uchaguzi wa urais mnamo 2017 kuonyesha Rais Kenyatta alimshinda Bw Odinga, wafuasi wa muungano wa Nasa waliapa kufanya maandamano jijini Nairobi kila Jumatatu kushinikiza mabadiliko katika Tume Huru ya Uchaguzi na Mipaka (IEBC).Maandamano hayo pia yalitokea katika ngome nyingine za Bw Odinga kama vile jiji la Kisumu. Kwenye maandamano hayo, yaliyoitwa Jumatatu ya Machozi (Machozi Mondays), Bw Odinga na viongozi wa Nasa walikuwa wakipiga kambi katika Jumba la Anniversary, ambalo ndilo makao makuu ya IEBC, wakishinikiza maafisa wake wakuu kujiuzulu.Hasa, walimlaumu aliyekuwa afisa mkuu mtendaji wa tume hiyo, Ezra Chiloba kwa “kupanga njama za kuwaibia kura kwa kushirikiana na Chama cha Jubilee(JP)”. Muungano huo pia ulieleza kupoteza imani kwa uongozi wa mwenyekiti wa tume hiyo, Bw Wafula Chebukati, ukitaja hilo kuwa sababu kuu ya kutoshiriki kwenye marudio ya uchaguzi huo yaliyofanyika Oktoba 26, 2017.Kwa wakati mmoja, ilibidi walinzi wa Bw Odinga kumwokoa baada ya gari lake kurushiwa gesi na polisi walipopiga kambi katika jengo hilo na kuanza kuwahutubia wafuasi wake. Akirejelea matukio hayo, Dkt Kibicho aliitaja ripoti ya Mpango wa Maridhiano (BBI) kuwa njia bora na ya pekee itakayohakikisha matukio kama hayo hayarejelewi tena nchini. “Hatuwezi kuwaruhusu watu kadhaa kutuzuia kutekeleza mpango utakaohakikisha kuna amani hata baada ya uchaguzi kukamilika,” akasema.Wakati huo huo, katibu huyo alieleza kuwa kufikia sasa, serikali imechapisha nakala milioni 20 za ripoti hiyo, na “mipango inaendelea kuhakikisha zimewafikia wananchi.” Alisema shughuli hiyo inaendelea katika Matbaa ya Serikali, na zitasambazwa baada ya wananchi kupewa mafunzo kamili kuhusu yale yaliyo kwenye ripoti hiyo.Wakenya katika sehemu mbalimbali nchini wamekuwa wakilalamika kuhusu kutofikiwa na nakala hizo. Pwani yasisitiza itakaa ODM hadi mwisho, haitaunda chama WABUNGE kutoka Pwani wametetea msimamo wao kukwamilia Chama cha ODM hata wakati ambapo wito umezidi kutolewa kuhusu uundaji chama maalumu cha Wapwani. Mbunge Mwakilishi wa Wanawake Kaunti ya Kwale, Bi Zuleikha Hassan, amesema mpango wa kuunda chama Pwani hauna msingi kwa sasa.Badala yake, alisema mpango huo unakoroga wananchi pamoja na viongozi ambao wanatilia mkazo jambo hilo. “Kwa sasa tumechelewa kabisa na pia kisheria hatupaswi kuwa na chama ambacho ni cha sehemu moja pekee. Hivyo basi ningewaomba viongozi wenzangu waache kutukoroga sisi wengine pamoja na wakazi wetu,” akasema Bi Hassan. Alisema kuwa viongozi ambao wanataka Pwani ijitoe katika chama cha ODM wanapoteza wakati kwani chama hicho ndicho kinachowafaa Wapwani.Alisema ni kupitia kiongozi wa chama hicho cha ODM, Bw Raila Odinga, Pwani imeweza kufaidika kimaendeleo. “Sisi kama Wapwani tulikuwa tunalilia ugatuzi na ni Bw Odinga alipigania nchi hii nzima kupata ugatuzi. Sisi tunafaa kusalia ndani ya ODM na tusikubali kuambiwa vingine,” akasema. Mbunge wa Mvita, Bw Abdulswamad Nassir pia alisema kuwa Pwani haitatoka ODM na kuongeza kuwa viongozi wake wamechangia kukijenga na kukipa sifa chama hicho. “Mimi binafsi na Gavana Hassan Joho pamoja na viongozi wengine tunasema kwa ujasiri kuwa tumechangia kuunda chama hiki. Hivyo basi sisi tuko ndani ya ODM mpaka mwisho,” akasema. Bw Joho pia amesisitiza kuwa atapigania Urais kupitia chama hicho cha ODM. Yaibuka uwanja wa ndege hutegemea vibuyu kuchota maji WAFANYAKAZI katika uwanja wa ndege wa Manda, Kaunti ya Lamu hulazimika kuchota maji kwa vibuyu kutoka visimani kwa matumizi uwanjani humo unaokumbwa na uhaba mkubwa wa maji. Uchunguzi uliofanywa na Taifa Leo umebaini kuwa wafanyakazi kwenye uwanja huo wa ndege hutumia mitungi kusafirisha maji kwa mashua kutoka visima vya Shella hadi kwenye uwanja huo wa ndege wa Manda ambao ni umbali wa karibu kilomita 10. Baadhi ya wafanyakazi waliozungumza na wanahabari na kudinda kutaja majina yao kwa kuhofia kufutwa kazi walisema tatizo hilo la maji lilianza karibu miezi miwili unusu iliyopita. ‘Mara nyingi tunalazimika kuamka alfajiri na kwenda kujaza maji kwa mitungi katika visima vya Shella. Baadaye tunaisafirisha kwa boti au mashua hadi kwenye uwanja wa ndege wa Manda,” akasema mmoja wa vibarua. Vibarua kwenye uwanja wa ndege wa Manda wakisambaza maji vyooni na sehemu zingine. Uhaba wa maji unaendelea kukumba eneo hilo. PICHA/KALUME KAZUNGU Wasafiri waliohojiwa pia walikiri kukumbwa na kipindi kigumu kila wanaposhuka uwanjani humo hasa tangu tatizo la maji lilipoanza kushuhudiwa. Akijibu suala hilo, Mkurugenzi Mkuu wa Halmashauri ya Viwanja vya Ndege (KAA) Ukanda wa Pwani, Peter Wafula, alisema uhaba wa maji kwenye uwanja huo huenda umechangiwa na kupungua kwa kiwango cha maji kinachosambazwa kwenye kisiwa cha Manda na Bodi ya Kusambaza Maji ya Lamu (LAWASCO) hasa tangu msimu wa kiangazi ulipoanza eneo hilo. Bw Wafula, aidha alisema uhaba huo wa maji haujaathiri pakubwa shughuli za kila siku katika uwanja huo wa ndege kwani wamekuwa wakitumia mbinu mbadala, ikiwemo kusafirisha maji kwa boti kutoka eneo la Shella hadi Manda kila mara. Naye Meneja wa LAWASCO, Kimani Wainaina, alitaja kukauka kwa baadhi ya visima kwenye bwawa la Shella hasa tangu msimu wa kiangazi ulipoanza Lamu kuwa changizo kuu linalopelekea kiwango cha maji kinachosambazwa sehemu nyingi za Lamu, ikiwemo Uwanja wa Manda kupungua. Mara nyingi wamekuwa wakiepuka kutumia vyoo kwani baadhi ni vichafu. PICHA/ KALUME KAZUNGU Bw Wainaina pia alitaja hitilafu ya umeme ambayo imekuwa ikishuhudiwa mara kwa mara eneo la Lamu katika siku za hivi karibuni kuwa sababu mojawapo ya maji kukosa kusambazwa inavyostahili katika miji na vijiji vya Lamu. ‘Pia ningesihi KAA kukarabati mabomba yake ya maji kutoka Shella hadi uwanja wa ndege wa Manda kwani ni ya zamani na yanaathiri kiwango cha maji kinachosambazwa eneo hilo,” akasema Bw Wainaina. Ali Zubeir alisema mara nyingi wamekuwa wakiepuka kutumia vyoo kwani baadhi ni vichafu. ‘Kuna vingine hata vimefungwa kutokana na ukosefu wa maji. Hiyo inamaanisha ukitaka kutumia choo lazima usubiri mwenzako,’ akasema Bw Zuberi. Pigo kwa chama cha UDA Machakos baada ya wandani kutoroka CHAMA cha United Democratic Alliance (UDA), kimepata pigo katika uchaguzi mdogo wa useneta wa Machakos baada ya kutorokwa na wanasiasa wanne waliotegemewa katika kampeni. Aliyekuwa Naibu Gavana, Bernard Kiala na wanasiasa wengine watatu wamebadilisha msimamo wao wa kumuunga mkono mwaniaji wa UDA, Bw Urbanus Muthama Ngengele katika uchaguzi huo wa Machi 18. Bw Kiala na watatu hao ambao ni diwani wa zamani wa Matungulu Magharibi, Bi Magdalene Ndawa na wanasiasa Stephen Muthuka na Rita Ndung ni kati ya wawaniaji 13 ambao walikosa nafasi ya kutwaa tiketi ya chama hicho kinachohusishwa na Naibu Rais William Ruto, baada ya Bw Ngengele kukumbatiwa bila mchujo wowote kuandaliwa.Walisema hakuwa na imani na kura ya maoni iliyotumika kumpokeza Bw Ngengele tiketi ya chama moja kwa moja. ‘Natangaza kujiondoa katika kampeni za Urbanus Muthama Ngengele kuhusiana na uchaguzi mdogo wa useneta. Mimi bado ni mwanachama wa UDA na ninaunga mkono sera ya kuwainua Wakenya wa mapato madogo kiuchumi,’ akasema Bw Kiala kupitia taarifa. Jana, Bw Kiala alihudhuria mkutano wa chama cha Wiper hali inayoashiria kuwa atamuunga mkono mgombeaji wa chama hicho Agnes Kavindu Muthama. WAKATI huu ambapo Wakenya wanakabiliwa na hali ngumu ya maisha, inavunja moyo kusikia kuwa wabunge wanatumia nafasi zao kuendeleza ufisadi serikalini. Siku mbili kabla ya Mamlaka ya Kudhibiti Kawi na Petroli (EPRA) kupandisha bei ya mafuta kwa kiwango kikubwa mno, hatua ambayo itachochea kupanda kwa gharama ya maisha, wabunge walifichua sakata ya matumizi mabaya ya fedha za ushuru wa mafuta. Kiongozi wa wachache, Bw John Mbadi alitoboa kwamba wanachama wa Kamati ya Bunge kuhusu Kawi hupokea Sh50 milioni, kila moja, kutoka kwa hazina ya Ushuru wa Mafuta za kufadhili miradi katika maeneo bunge yao. Mbunge huyu wa Suba Kusini aliungama kuwa fedha hizi hutolewa na Wizara ya Uchukuzi kwa wabunge hao 17 kama “zawadi kwa kazi wanazofanya za kutetea bajeti ya wizara hiyo na kufuatilia utendakazi wake.” Alisema hayo wakati mjadala mkali uliibuka wakati wa kuidhinishwa kwa wanachama wa Kamati ya Bunge kuhusu Bajeti.Swali langu ni je, mbona wabunge wanachama wa kamati hii wapewe sehemu ya fedha ambazo Wakenya wote hutozwa kama ushuru wa mafuta kama kiinua mgongo? Ni miradi ipi hufadhiliwa kwa fedha hizo ilhali kila eneo bunge hupokea Sh137 milioni, kila mwaka, kutoka kwa Hazina ya Ustawi wa Maeneo Bunge? Nashuku kuwa pesa hizi hufaidi wabunge husika wala si wananchi kwa sababu matumizi yazo huwa hayakaguliwi na Afisi ya Mkaguzi wa Hesabu za Serikali. Huu ni ufisadi ambao unapaswa kuchunguzwa na Tume ya Maadili na Kupambana na Ufisadi (EACC) na wahusika waadhibiwe kwa mujibu wa sheria. Inaudhi kwamba wakati ambapo mamlaka ya EPRA inasema kuwa mojawapo ya sababu zilizochangia kupandishwa kwa bei ya mafuta ni viwango vya juu vya ushuru unaotozwa bidhaa hiyo, baadhi ya wabunge wanafaidi kinyume cha sheria kwa fedha hizo. Ni wajibu wa wabunge, haswa wanachama wa Kamati ya Kawi, kuhakikisha kuwa ushuru wa mafuta unatumiwa kukarabati barabara kote nchini. Haifai wao kufaidi kubinafsi kutokana na fedha hizo zinazolipwa na Wakenya wanaopitia hali ngumu ya maisha haswa wakati huu wa janga la corona. Uovu kama huu ambapo wabunge hufaidi kifedha kutokana kwa wizara na asasi ambazo wanapaswa kukagua utendakazi wazo, ni wa kukemewa. Spika Justin Muturi aliungama kuwa sakata hii inaendelea lakini akadai kuwa “wahusika ni wabunge wachache.” Macharia alisema reli ya SGR, itaunganisha Longonot na Naivasha na hatimaye kaunti ya Nakuru, Malaba na Kisumu kufikia mwaka ujao 2022. Kulingana naye mradi huu utasaidia kusafirisha shehena ya mizigo kutoka Bandari ya Mombasa hadi Malaba kwa siku mbili, jambo ambalo litasaidia kupunguza msongamano wa malori barabarani na kuhakikisha kuwa bidhaa zinafika kwa wakati zikiwa salama. Aliambia Taifa Leo Dijitali kuwa mradi wa kutengeneza SGR umefikia hatua muhimu, ikizingatiwa kuwa awamu ya kwanza kutoka bandarini Mombasa mpaka Maai Mahiu imekamilika. “Shughuli ya kukarabati reli ya zamani na kuibadilisha iwe ya kisasa imeanza mara moja.Tunalenga kuunganisha Longonot , Naivasha, Malaba na Kisumu,”akasema. Mkandarasi aliyepatiwa jukumu la kutengeneza reli ya SGR alipatiwa muda wa mwaka mmoja kukamilisha ukarabati, lakini inaonekana atakamilisha miezi mitatu kabla ya muda uliotolewa. Waziri wa Uchukuzi James Macharia,Waziri wa Utalii Najib Balala, Waziri wa Ugatuzi Eugene Wamalwa na Betty Maina ambaye anasimamia viwanda, wakiwa katika eneo la Maai Mahiu kukagua reli mpya ya SGR siku ya Jumanne. Macharia alisisitiza kuwa mpangilio mzuri wa serikali ndio umeharakisha mambo, huku akiwahakikishia raia, nafasi nyingi za ajira pindi mradi utakapokamilika. Kwa upande mwingine Waziri wa Ugatuzi Eugiene Wamalwa alisema SGR itafikia maeneo ambayo yalihisi kuwa yanatengwa na mpango huu wa serikali. “Kwa mfano Kitale ilikuwa ikijulikana kama mwisho wa reli lakini sasa wakazi watafurahia huduma bora za kisasa kutokana na mradi mpya, hii ni baada ya shughuli za uchukuzi wa reli kukwama mara tu baada ya Shirika la Reli kuanguka,”aliongezea. Najib Balala alimuunga mkono akisema ameridhika kwa kazi ambayo imefanyika ambapo mwezi wa tisa itakuwa sikukuu kubwa, maana hiyo reli itafika Malaba na ifikapo mwezi wa tatu mwaka ujao itakuwa Kisumu. “Hapatakuwa na hali ya kupoteza wakati mwingi maana shehena zitachukua muda mfupi kutoka Bandari ya Mombasa mpaka Malaba,”akasema. Aliongezea kuwa tayari Reli ya kisasa imesaidia mambo ya Utalii kule Voi na maeneo ya Taita Taveta, Emali na Amboseli. Itakuwa ni rahisi kutembelea mbuga ya wanyama ya Maasai Mara, na ndio maana wageni kutoka Nairobi wanaweza kutembelea maeneo ya Longonot na Hells Gate kwa siku moja na kurejea. Maafisa wa kaunti motoni kwa kupatikana na silaha WAFANYAKAZI wawili wa Kaunti ya Marsabit pamoja na raia wawili wa Ethiopia walishtakiwa jana kwa kupatikana na silaha hatari. Mabw Mohamed Galmagar na Ibrahim Abduba Galma ambao ni wafanyakazi wa kaunti hiyo walishtakiwa mbele ya hakimu mwandamizi Bw Bernard Ochoi pamoja na Mabw Galma Jara na Musa Dalacha ambao ni raia wa Euthiopia. Raia hao wa Ethiopia walishtakiwa kwa kosa la kupatikana wakiwa nchini bila idhini kutoka kwa idara ya uhamiaji. Abduba na Galma waliachiliwa kwa dhamana ya Sh300,000 pesa tasilimu kila mmoja na raia hao wa kigeni wakazuiliwa katika gereza la viwandani kwa vile mahakama ilielezwa hawana mahala rasmi pa kuishi nchini. Pigo mabunge ya Kenya yakipoteza wabunge watano JUMATATU, Februari 15, ilikuwa siku yenye mkosi kwa mabunge ya Kenya – Seneti na Bunge la Kitaifa – kufuatia vifo vya Seneta Mohammed Yusuf Haji na baadaye jioni Mbunge wa Bonchari John Oroo Oyioka akakata roho. Saa moja baada ya Mzee Haji kuzikwa katika makuburi ya Waislamu ya Lang’ata, familia ya Bw Oyioka ilithibitisha kifo chake katika hospitali ya Aga Khan Kisumu ambako alikuwa amelazwa akipokea matibabu baada kuugua. Mbunge huyo amekuwa akipokea matibabu kwa kipindi cha mwaka mmoja baada ya kuugua kiharusi kapema mwaka jana. Mapema mwaka huu alilazwa katika hospitali ya Aga Khan Kisumu ambako amekuwa akipokea matibabu. Bw Oyioka, ambaye ni mwalimu wa miaka mingi, alijiunga na siasa mnamo 2013 ambapo aliwania kiti cha ubunge cha Bonchari. Kwa bahati mbaya alikuwa wa pili katika uchaguzi huo ambapo alishindwa na Zebedeo Opore kwa kura tano pekee. Aliwasilisha kesi katika Mahakama Kuu ya Kisii kupinga ushindi wa Opore aliyepata kura 8,992. Na katika uamuzi uliotolewa mnamo Septemba 2013, mahakama ilimtangaza Oyioka kuwa mshindi na kutoa nafasi kwake kuhudumu kama mbunge wa Bonchari. Hata hivyo, alihudumu kama Mbunge kwa miezi sita pekee kwani Mahakama ya Rufaa iliagiza kufanyike uchaguzi mdogo ambapo Bw Opore alishinda kwa mara nyingine. Hakukata tamaa kwani mnamo 2017, Bw Oyioka aliwania kiti hicho cha Bonchari na kuibuka mshindi kwa tiketi ya KANU iliyokuwa imeshirikiana na chama cha People Democratic Party (PDP) katika uchaguzi huo. Kwa bahati mbaya amefariki kabla ya kukamilisha muhula wake wa miaka mitano na kujiunga na orodha ya wabunge ambapo wamefariki katika muhula huu wa Bunge la 12. Kando na kuhudumu kama Mbunge wa Bonchari, Marehemu Oyioka amekuwa mwanachama wa Kamati ya Bunge kuhusu Elimu ambapo alitoa mchango muhimu zaidi haswa kuhusiana na masuala ya utendakazi wa Wizara ya Elimu. Spika wa Bunge la Kitaifa Justin Muturi amemuomboleza Oyioka kwa kumtaja kama mbunge ambaye alichukulia kwa uzito wajibu wake bungeni na katika kamati ya elimu alikohudumu. “Kama bunge la kitaifa tunamkumba Mheshimiwa Oyioka kama mwanachama shupavu wa kamati ya elimu na ambaye alipigania kuimarishwa kwa ubora wa elimu kote nchini. Kwa niaba yangu na Bunge la Kitaifa natoa pole kwa familia na marafiki wa mwendazake,” akasema Bw Muturi Gavana wa Kisii James Ongwae pia alielezea kuhunishwa na kifo cha Oyioka saa chache baada ya kaunti hiyo kumpa mkono wa buriani kigogo wa siasa za jamii ya Abagusii Simeon Nyachae. Raila alimeza ‘tear gas’ ya Sh50m SERIKALI ilitumia zaidi ya Sh10 milioni kila mwezi kununua gesi ya kutoa machozi kuwakabili wafuasi wa kiongozi wa ODM, Bw Raila Odinga, walioandamana jijini Nairobi kulalamikia matokeo ya uchaguzi wa urais uliofanywa Agosti 2017. Maandamano yalikuwa yakifanyika karibu kila wiki kuanzia Agosti, na yakatulia tu wakati Bw Odinga alipoingia muafaka wa maelewano na Rais Uhuru Kenyatta mnamo Machi 2018. Kwenye mahojiano na kituo kimoja cha redio, Dkt Kibicho alisifia uwepo wa handisheki kati ya viongozi hao wawili, akisema fedha hizo sasa zimekuwa zikielekezwa kwa masuala mengine yanayohusu maslahi ya polisi. “Hali ilikuwa ngumu kwani kabla ya handisheki tulikuwa tukitumia zaidi ya Sh10 milioni kila mwezi kununulia gesi ya kutoa machozi pekee kukabili maandamano. Hicho ni kiasi kikubwa cha fedha. Mambo ni tofauti sasa, kwani fedha hizo sasa zinatumika kushughulikia masuala mengine yanayohusu uboreshaji wa idara ya polisi,” akasema katika ufichuzi unaoonyesha kuwa zaidi ya Sh40 milioni zilitumika kwa jumla. Baada ya matokeo ya uchaguzi wa urais mnamo 2017 kuonyesha Rais Kenyatta alimshinda Bw Odinga, wafuasi wa muungano wa Nasa waliapa kufanya maandamano jijini Nairobi kila Jumatatu kushinikiza mabadiliko katika Tume Huru ya Uchaguzi na Mipaka (IEBC).Maandamano hayo pia yalitokea katika ngome nyingine za Bw Odinga kama vile jiji la Kisumu. Kwenye maandamano hayo, yaliyoitwa Jumatatu ya Machozi (Machozi Mondays), Bw Odinga na viongozi wa Nasa walikuwa wakipiga kambi katika Jumba la Anniversary, ambalo ndilo makao makuu ya IEBC, wakishinikiza maafisa wake wakuu kujiuzulu.Hasa, walimlaumu aliyekuwa afisa mkuu mtendaji wa tume hiyo, Ezra Chiloba kwa “kupanga njama za kuwaibia kura kwa kushirikiana na Chama cha Jubilee(JP)”. Muungano huo pia ulieleza kupoteza imani kwa uongozi wa mwenyekiti wa tume hiyo, Bw Wafula Chebukati, ukitaja hilo kuwa sababu kuu ya kutoshiriki kwenye marudio ya uchaguzi huo yaliyofanyika Oktoba 26, 2017.Kwa wakati mmoja, ilibidi walinzi wa Bw Odinga kumwokoa baada ya gari lake kurushiwa gesi na polisi walipopiga kambi katika jengo hilo na kuanza kuwahutubia wafuasi wake. Akirejelea matukio hayo, Dkt Kibicho aliitaja ripoti ya Mpango wa Maridhiano (BBI) kuwa njia bora na ya pekee itakayohakikisha matukio kama hayo hayarejelewi tena nchini. “Hatuwezi kuwaruhusu watu kadhaa kutuzuia kutekeleza mpango utakaohakikisha kuna amani hata baada ya uchaguzi kukamilika,” akasema.Wakati huo huo, katibu huyo alieleza kuwa kufikia sasa, serikali imechapisha nakala milioni 20 za ripoti hiyo, na “mipango inaendelea kuhakikisha zimewafikia wananchi.” Alisema shughuli hiyo inaendelea katika Matbaa ya Serikali, na zitasambazwa baada ya wananchi kupewa mafunzo kamili kuhusu yale yaliyo kwenye ripoti hiyo.Wakenya katika sehemu mbalimbali nchini wamekuwa wakilalamika kuhusu kutofikiwa na nakala hizo. Kimemia alaani ubomozi wa majengo Ol Kalou Gavana wa Nyandarua Bw Francis Kimemia amekashifu hatua ya Shirika la Reli Nchini (KRC) kutekeleza ubomoaji wa majengo ya wafanyabiashara bila kuwapa muda wa kutosha kujiandaa kuondoa vifaa na bidhaa zao. KRC imekuwa ikiendeleza ubomozi wa makazi na majengo yaliyo karibu na reli, kwa minajili ya kufufua shughuli za usafiri na uchukuzi kwa njia ya garimoshi kati ya Nairobi, Naivasha, Gilgil, Nyahururu na Nakuru. Reli hiyo pia inatarajiwa kuelekezwa Kisumu na Malaba. Mamia na maelfu ya watu wamelalamikia kuathirika, baada ya majengo na bidhaa zao kuharibiwa wakati wa ubomoaji huo. Eneo la Ol Kalou inakadiriwa zaidi ya watu 3, 000 wameathirika. “KRC ilipaswa kutoa notisi mapema na kuwapa watu muda wa kutosha wajiandae kuondoka na kuondoa mali yao,” Gavana Kimemia akasema. Bw Kimemia pia alisema walioathirika wanapaswa kufidiwa, akisisitiza kwamba njia iliyotumika kuwafurusha haikuwa yenye heshima kufuatia uharibifu wa mali yenye thamani ya mamilioni ya pesa. Bandari na Ingwe kupigania pointi KPL Ijumaa MECHI ya Ligi Kuu ya Kenya baina ya Bandari na AFC Leopards inayochezwa kesho Ijumaa katika uwanja wa Mbaraki Sports Club mjini Mombasa itakuwa ya majaribio makubwa ya wakufunzi wawili ambao wamejiunga na timu hizo siku za hivi karibuni. Makocha hao wawili, Andre Cassa Mbungo aliyesajiliwa na Bandari FC mwezi wa Januari, mwaka huu na Patrick Aussems aliye na wiki mbili pekee na timu ya Leopards, wanatarajia kuonyeshana ubabe kila mmoja akitaka kumuonyesha mwenzake ubora wake. Mbungo aliyekuwa na Bandari kwa muda wa mwezi mmoja unusu, kipindi ambacho timu yake imeweza kupata ushindi kwenye mechi mbili, nyingine mbili kwenda sare na kushindwa mchezo mmoja na Gor Mahia. Kocha mpya wa AFC Leopards, Patrick Aussems itakuwa ni mechi yake ya pili kuwa katika kikosi cha timu hiyo kwani katika mchezo wake wa kwanza Jumapili iliyopita, aliweza kuiongoza timu yake mpya kushinda mabao 6-0 dhidi ya Tiki FC ya Taveta katika mchezo wa Betway Cup. Kwa vyovyote vile, mechi hiyo ambayo inatarajia kuwa ya kuvutia na yenye kila aina ya burudani huku mashabiki wakitarajia kuwa majumbani mwao kuishuhudia kupitia kwa stesheni za televisheni za Stars Times na KTN Burudika. Aussems amesema ana matumaini yake ya timu kupata ushindi dhidi ya Bandari hivi leo. “Nimeishuhudia timu yangu ikicheza mechi dhidi ya Gor na Tiki na nimeona jinsi nitafanya wakati wa mechi na Bandari,” akasema. Mechi hiyo inatarajia kuwa ngumu na matokeo yake yatategemea safu ya ushambulizi itakayokuwa bora. Bandari itawategemea zaidi mastraika William Wadri (Mganda), Yema Mwana (DR Congo), Darius Msagha na Abdalla Hassan aliye kikosi cha timu ya taifa ya Harambee Stars. Kwa upande wa Leopards nao watamtegemea zaidi mfungaji wao Elvis Rupia aliye mchezaji bora wa mwezi wa Desemba 2020 ambaye anatarajia kushirikiana na wenzake kina Jaffari Owiti, Fabrice Mugheni, Austin Odhiambo na Harrison Mwendwa. NLC yataka maskwota wa tangu ukoloni sasa wapewe makao TUME ya Kitaifa kuhusu Ardhi (NLC) imeiomba Wizara ya Ardhi kuwatafutia makao zaidi ya watu 500 ambao wamekuwa maskwota tangu enzi ya ukoloni katika Kaunti ya Nandi. Kwa miaka mingi, watu hao wamekuwa wakiishi kama maskwota na katika umaskini mkubwa katika shamba la mikonge la Chemelil.Hata hivyo, wamepata matumaini mapya baada ya tume hiyo kuagiza wapatiwe makao katika ardhi ya ekari 1, 440 kwenye shamba hilo. Ardhi hiyo ni sehemu ya vipande sita vya ardhi vilivyo kwenye shamba hilo kubwa. Nambari ya usajili ya kipande cha ardhi ambako wameagizwa kupewa makao ni LR 7057. Tume pia imeiagiza serikali ya Kaunti ya Nandi kuhakikisha kuna nafasi ya kujengea taasisi muhimu kama shule na masoko wakati itakapokuwa ikiendesha zoezi la ugavi wa ardhi hiyo. Waziri motoni kukodisha choo kwa Sh2.3m WAZIRI wa Maji Sicily Kariuki ameagizwa kufika mbele ya wabunge kujibu maswali kuhusu matumizi mabaya ya fedha za umma alipohudumu kama Waziri wa Utumishi wa Umma na Masuala ya Vijana. Miongoni mwa madai yaliyofichuliwa kwenye ripoti inayohusu matumizi ya fedha ni kuhusu ukodishaji wa choo uliogharimu Sh2.3 milioni, na utumizi wa helikopta iliyokodishwa na shirika la Huduma za Taifa kwa Vijana (NYS) kwa mambo ya kibinafsi, uliogharimu serikali Sh7.7 milioni. Wanachama wa Kamati ya Bunge kuhusu Uhasibu (PAC) wanamtaka Bi Kariuki kutoa maelezo kuhusu matumizi hayo yaliyotambuliwa na afisi ya Mkaguzi wa Hesabu za Serikali katika wizara hiyo katika mwaka wa kifedha wa 2017/2018. Wakiongozwa na mwenyekiti wa kamati hiyo Opiyo Wandayi wakati wa ukaguzi wa matumizi ya fedha katika Wizara ya Utumishi wa Umma, wabunge hao waligundua kuwa Bi Kariuki, alitumia helikopta, iliyokodiwa na shirika la NYS kwa Sh7.7 milioni kuwasafirisha wafanyakazi, kwa shughuli zake za kibinafsi. Helikopta hiyo ilimsafirisha kwa hafla ya kibinafsi katika mkahawa wa Windsor ulioko katika barabara ya Kiambu.Kamati hiyo pia ilielezwa kuwa Wizara hiyo ilitumia Sh2.3 milioni kukodi vyoo tamba kwa matumizi ya siku moja katika mkutano wa chama cha akiba na mikopo (sacco) ulioongozwa na Bi Kariuki katika Chuo cha Mafunzo ya NYS, Gilgil. “Hili suala la ukodishaji wa vyoo tunavyoona ni haramu na linaashiria matumizi mabaya ya mamlaka na Waziri kwa sababu huu ulikuwa mkutano wa kibinafsi,” Bw Wandayi akasema huku akimwambia Katibu wa Masuala ya Vijana Mary Kimonye kumwacha Bi Kariuki abebe msalaba wake.” Kutokana na hili, ni wazi kuwa Sicily Kariuki ambaye ndiye alikodi vyoo hivyo ndiye Waziri aliyetumia helikopta ya umma kwenda katika mkahawa wa Windsor,” Bw Wandayi akasema, akiongeza “tutamwagiza kufika mbele ya kamati hii ili tupambane naye.” Suala la matumizi ya helikopta liliibuka baada ya ripoti ya ukaguzi wa matumizi ya fedha kufichua kuwa malipo yaliyotolewa yalijumuisha gharama ya safari ya kwenda Windsor, ilhali safari hiyo haikuidhinishwa na afisa husika. Bw Wandayi alitaja jina la Bi Kariuki baada ya Bi Kimonye na Mkurugenzi Mkuu wa NYS Matilda Sakwa, ambao walifika mbele ya PAC Jumanne jioni, kukataa kutaja jina la Bi Kariuki kama Waziri aliyetumia huduma za helikopta. Hata hivyo, wanachama wa kamati hiyo walimlazimisha Katibu Kimonye kukubali kuwa Bi Kariuki ndiye alikuwa Waziri wa Utumishi wa Umma na Masuala ya Vijana wakati huo. “Hauwezi ukaficha maelezo. Tukitaka kumtambua huyo mtu tutaweza; kile tutafanya ni kupiga simu kwa mamlaka ya kusimamia safari za angani na maelezo. Tunaweza pia kupata habari kutoka kuwa afisa wa kitengo cha ujasusi ambaye alikuwepo wakati Waziri huyo aliabiri ndege hiyo,” akasema Bw Duale. Matiang’i aahidi kuanika walanguzi wa mihadarati WAZIRI wa Usalama wa Kitaifa, Dkt Fred Matiang’i amefichua mipango ya serikali ya kuchapisha majina ya walanguzi wa dawa za kulevya humu nchini.Akizungumza jijini Mombasa baada ya kukutana na viongozi wa mashinani katika ukumbi wa Tononoka, Dkt Matiang’i alisema mipango hiyo inaendelea. “Nitahakikisha kuwa ahadi niliyoweka inatimia. Kwa sasa mipango bado inaendelea kwa sababu tunapaswa kufanya mambo yote kisheria,” akasema Dkt Matiang’i. Mwaka jana, Dkt Matiang’i alikuwa ameahidi kuwa serikali itachapisha majina ya wanafanyabiashara wanaohusika katika biashara hiyo ya ulanguzi wa dawa za kulevya pamoja na majina ya biashara ambazo wamekuwa wakizitumia kuficha biashara zao haramu. Mpango huo unalenga kupambana na wakuu wa ulanguzi wa dawa za kulevya hususan wale ambao wamekita mizizi katika ukanda wa Pwani. “Mliona kabla ya Krismasi mwaka jana tulichapisha majina ya wale wanaohusika kuwafadhili washukiwa wa ugaidi na hivyo ndivyo tutakavyofanya kuhusiana na wale wanaohusika katika ulanguzi wa dawa za kulevya,” akasema. Alisema serikali haitaruhusu watu wachache kuendela kunufaika huku mamia wakiendelea kuteseka kwa sababu ya biashara hiyo haramu. Dkt Matiang’i aliongea jana saa kadhaa baada ya washukiwa wanne wa ulanguzi wa dawa za kulevya kukamatwa na kilo mbili za heroini yenye thamani ya Sh6 milioni. Miongoni mwa waliokamatwa ni mume na mke raia wa Tanzania na watu wengine wawili ambao walikamatwa eneo la Mombasa. Maafisa wa polisi waliovamia nyumba walikoshikwa wawili hao walikuwa wamelenga mlanguzi wa dawa za kulevya ambaye alikuwa anatumia dawa hizo eneo la Lamu. Wakati huo huo, Dkt Matiang’i alisema kuwa anaunga mkono mpango wa kupitisha mswada ambao utabuni adhabu kali kwa walanguzi wa dawa za kulevya. Aidha, Dkt Matiang’i alitembelea miradi tofauti ya serikali ikiwemo ule wa daraja la kuelea la Likoni na barabara ya Dongo Kundu. Pia, alikutana na viongozi wa Kiislamu ambapo aliwapa nakala za BBI na kuwasihi wapitie ripoti hiyo.Alisema kuwa serikali inalenga kuweka amani na umoja humu nchini na nikupitia BBI ndipo kutapatikana umoja huo. Alisema kuwa mabadiliko yanayopendekezwa na BBI yanalenga kuleta manufaa kwa wananchi. ‘Kuna pesa zaidi zitakuja katika kaunti na pia kutakuwa na swala la kuunganisha Wakenya na kuhakikisha usawa wa kijamii na kijinsia na haya ni mambo muhimu kwetu sisi sote,” akasema Dkt Matiang’i. Alisema ni kupitia umoja wa wananchi ndipo nchi ya Kenya itasonga mbele. Alisema suala la BBI silo la kulazimishwa mtu kwa sababu Kenya ni nchi huru na kila mmoja ana uhuru wake. Uangalizi mdogo, mahitaji machache msukumo tosha wa kukuza karoti Zao la karoti linahitaji uangalizi mdogo, hivyo basi mkulima anaweza kupata nafasi ya kufanya shughuli nyinginezo za shambani. Karoti zinahitaji eneo lenye joto la kadri. Aidha, endapo mmea huu utapandwa katika sehemu inayoshuhudia mvua nyingi mkulima atengeneze matuta yaliyoinuliwa ili kuzuia mmomonyoko wa udongo. Mbolea za asilia zilizokauka vizuri na kupalilia shamba mara kwa mara ni mambo ya kimsingi wakati wa kuzuia magugu. Akilimali ilipata fursa ya kuzuru eneo la Kaprop Marioshoni, kaunti ndogo ya Njoro ambapo tulikutana na Samson Njung’e, mkulima na mfayabiashara wa karoti.Anasema msimu huu wa Covid-19, biashara yake imeendelea kama kawaida licha ya watu wengi kupoteza kazi ama kupunguziwa mshahara. Hapa tunamkuta Samson akiwa miongoni mwa vibarua, wakisaidiana kupakia magunia yaliyojaa karoti kwa ajili ya kusafirisha kuelekea jijini Nairobi.Anasema kuwa wakulima wengi kutoka sehemu za Molo, Njoro, Kuresoi Kusini na Elburgon wamebadilisha dhana na kugeukia ukulima wa karoti, badala ya kukuza viazi. “Wakati wa msambao wa corona tuliendelea na biashara zetu kama kawaida, ikizingatiwa kuwa watu ni lazima wapate vyakula kila wakati,” akasema.Anaona kuwa siku zijazo wakulima wengi wataelekeza juhudi zao zote katika kilimo cha karoti, badala ya viazi mbatata, akiongezea kuwa bei yake ni nzuri sokoni. Samson amewekeza katika biashara ya kununua karoti kutoka kwa wakulima mashinani na kuwasaidia kupata soko nje ya Kaunti ya Nakuru, pamoja na mataifa ya Uganda na Tanzania. Kulingana naye hatua hii imesaidia kutengeneza nafasi nyingi za ajira kwa vijana kutoka eneo la Njoro ambao hufanya kazi katika viwango mbalimbali kama vile kupanda, kupalilia, kuvuna na kupakia mizigo. Alieleza kuwa ni kazi ambayo amefanya kwa takriban miaka tisa, ambapo kila mwaka msimu wa kupanda ni kuanzia Machi mvua ya rasharasha inapoanza. Anasema kuwa yeyote ambaye analenga kuwekeza katika biashara hii ni lazima atafute mtaji wa kutosha wa takribani 100,000 ili aweze kuhudumia soko kubwa la wanunuzi mbali na kukidhi gharama ya usafiri. “Karoti ni zao ambalo halina gharama nyingi ikilinganishwa na viazi, kwa mfano haina mahitaji ya kupulizia dawa za kuzuia baridi,” asema. Anaeleza kuwa ili kukabiliana na changamoto hii, ni muhimu mkulima kuzuia kupanda karoti zake katika sehemu ambayo imewahi kushambuliwa na ugonjwa huu, pia anaweza kunyunyizia mimea yake dawa ili kuzuia fangasi zinazoweza kusababisha maradhi haya. Samson anawahimiza vijana kujitosa katika kazi hii ambayo haina wengi na wanaweza kupata tija nzuri na kujiendeleza kiuchumi badala ya kusumbuka wakitafuta kazi. “Soko la karoti ni la uhakika kwa sababu hiki ni kiungo (spice) muhimu ambacho hutumika katika mapishi mengi kama vile nyama, pilau miongoni mwa vyakula vinginevyo,” alisema.Karoti huvunwa miezi mitatu hivi tangu kipindi cha kupandwa, na mizizi yake ndiyo hutumika kama kiungo muhimu cha lishe au matumizi mengine ya dawa za kiasili. Aidha wauzaji wengine hutumia karoti kutengeneza juisi ya saladi, huku ikiaminika kuwa madini yake yana uwezo ya kuboresha uwezo wa macho kuona mbali, pamoja na kutibu maradhi ya kiungulia. Madiwani wa Nyeri watiwa presha wapitishe BBI MADIWANI wa Kaunti ya Nyeri wametakiwa kuidhinisha mswada wa BBI la sivyo wote watang’olewa wakati wa uchaguzi mkuu wa 2022. Wakati wa hafla za kutoa maoni kuhusu BBI zilizofanyika katika kaunti ndogo nane kwenye kaunti hiyo, wakazi walijitokeza kwa wingi kutoa maoni yao. Wakazi hao waliunga mkono marekebisho ya katiba kupitia mchakato wa BBI. Mwakilishi wa mchakato huo wa BBI aliye pia mbunge wa zamani wa Mathira Bw Peter Weru aliyehudhuria hafla hiyo ya utoaji maoni mjini Karatina alisema wananchi walikuwa wamepotoshwa kuhusu mchakato huo na kwamba wamebadilisha maoni baada ya kuelezwa ukweli kuhusu malengo ya BBI. Bw Weru alisema kulingana na idadi kubwa ya watu waliojitokeza ni dhahiri mabadiliko yaliyopendekezwa yameidhinishwa. Katika eneo la Nyeri ya kati, wananchi wakiongozwa na Mbunge wa eneo hilo Bw Ngunjiri Wambugu walisema mabadiliko yaliyopendekezwa yatawafaidi wananchi na eneo hilo. Bw Thuo Mathenge atakayewania Ugavana Nyeri alisema yeyote anayepinga BBI ni adui mkuu wa mchakato huo na pia maendeleo. Alisisitiza kuwa lazima kaunti ya Nyeri iidhinishe mswada huo la sivyo MCAs wanakabiliwa na tisho la kubanduliwa. Eneo la Kieni, mbunge wa eneo hilo Kanini Kega na kundi la MCAs waliongoza wakazi wa eneo hilo kutoa maoni yao katika ukumbi wa kanisa la Katoliki Narumoru. MAUYA OMAUYA: Nyachae alikuwa na bidii, ila alikuwa ‘mkoloni mweusi’ KANDO na bidii yake binafsi, ni bayana kwamba ufanisi wa Simeon Nyachae ni zao la maovu ya ukoloni. Wanyama wote sio sawa. Katika hotuba moja, El Shabaaz Malcolm X , mpiganiaji wa haki za raia weusi nchini Amerika alifafanua kwamba hata wakati ule mgumu wa majonzi na vilio vya utumwa, watumwa walikuwa sampuli mbili. Kulikuwepo na watumwa wa ndani, na watumwa wa nje kwenye mashamba ya utumwa. Mtumwa wa ndani aliishi kwa karibu sana na yule bosi bahili. Mienendo yao ilifanana. Mtumwa wa ndani alikula kile alichokula bosi, alivaa jinsi bosi alivaa na kwa kila jambo alikubaliana na katili yule. Bosi alimwamini kijakazi huyu wa ndani. Katika fikira zake na ndoto zake, huyu mtumwa alijiona sawa na bosi katika mambo yote na alihusudu cheo na mamlaka ya kachinja huyu. Malcolm X anasema mtumwa wa ndani alimjali na kumpenda bosi hata kuliko bosi alivyojipenda mwenyewe. Bosi akiugua, mtumwa wa ndani alihisi maumivu katika moyo na nafsi yake. Mtumwa huyu hakuona hata haja ya kujinasua kutoka kwa minyororo ya utumwa kwa sababu mawazo yake hayakuwa na upana kuthamini maisha mbali na bosi. Alikuwa kibaraka na alitumiwa na bosi kudhulumu na kukandamiza watumwa wengine.Halafu kulikuwepo watumwa wa nje. Idadi yao ilikuwa kubwa na walibeba mateso yote ya utumwa. Waliishi kwa dhiki na uhaba mabandani, mavazi yao raruraru yamechanikachanika, miili imedhoofika kwa njaa, kichapo na uchofu. Walipopata mlo, ilikuwa makombo na mabaki tu.Katika kila hatua walipigana kujikomboa na kujitwalia uhuru, haki na usawa kwao na kwa vizazi vyao.Hali hii imejirudia wakati wa ukoloni humu nchini na kote barani. Waliopigana jino na ukucha kujitawala na kurejesha uhuru wa mataifa yetu ni wa kitengo cha pili. Wakati huo huo, kulikuwepo ‘wakoloni weusi’ ambao kwa kila njia walitumiwa kutekeleza hila za wakoloni. Nchini Kenya hasa, wakoloni walitumia viongozi hawa kama vibaraka kuhalalisha au kulazimisha unyakuzi wa ardhi, mali ya wenyeji na jasho la Waafrika. Wakati wa vita vya kujikomboa wengi wa ‘watumwa hawa wa ndani’ walikuwa wasaliti dhidi ya makundi kama Mau Mau. Kama zawadi kwa huduma za usaliti wengi walituzwa elimu na mali na kuwekwa kileleni mwa daraja za jamii zao. Ni katika ligi hiyo ya ukoo ambako Simeon Nyachae alizaliwa kwa chifu wa kikoloni Musa Nyandusi. Kuna majina mengine tajika kama chifu Njonjo, chifu Koinange, chifu Tengecha, mfalme Mumia na wengine kadha kote nchini. Machifu hawa walijifunza mbinu za utapeli wa kikoloni na wakazitia makali maradufu. Waliwatumia Waafrika wenzao kama watumwa, walitwaa kodi haramu kujinufaisha, walinyakua mashamba na mifugo na kwa kila jambo wao na jamaa zao waliishi kama wakoloni kutoka Uingereza. Yamkini, kila uozo tuliopokezwa baada ya uhuru ulitekelezwa na kuendelezwa kupitia kwa hawa ‘wakoloni weusi’.Katika nchi ambako wenyeji walikuwa wanaozeana katika dhuluma, jamaa za machifu hawa waliishi katika starehe na fahari. Hatimaye jamaa hawa hawa walirithi nafasi za kutajika kwenye utawala wa nchi mnamo mwaka wa 1963 Kenya ilipojinyakulia uhuru. Huku taifa changa likijitahidi kupambana na umaskini, ujinga na maradhi hayo kwao ilikuwa hekaya tu, walikuwa wakwasi walonavyo tayari. Kila jitihada walizofanya maishani walikuwa na msukumo na viwezesho kutoka kwa historia zao. Walikuwa na elimu, mali na uzoefu wa kutawala. Dkt Mbiyu Koinange kwa mfano alikuwa mkenya wa kwanza kuhitimu shahada ya PhD. Shina lake ni Chifu Koinange wa kikoloni. Vivyo hivyo ufanisi wa Nyachae umeota kutoka shina la chifu Nyandusi wa kikoloni. Ikiwa kwa mfano, tutabadili jina la uwanja michezo wa Kisii kuwa la ‘Simeon Nyachae’ kama kielelezo cha bidii na ushujaa wake, tutakuwa tunasaliti ukweli na historia ya jamii na taifa. Tutasalia na kovu moyoni hasa ikizingatiwa kuwa wengi wa jamaa za mashujaa halisi wa uhuru wametupwa katika kaburi la sahau. Kisiwa cha matajiri ‘kuwafuga’ maskini KISIWA kidogo cha Ras Kitau katika Kaunti ya Lamu ni eneo ambalo ni vigumu mno kupata mlalahoi anayemiliki kipande hata kidogo cha ardhi. Wengi wao ni vibarua ambao wanawafanyia matajiri kazi, ikiwemo kutunza nyumba zao za kifahari au kuchimba mawe kwenye migodi inayomilikiwa na mabwanyenye hao.Kuna watu wengine ambao ni wavuvi wa kutoka sehemu za mbali ya Lamu na hata nje, ikiwemo Malindi na Kilifi. Wavuvi hao hupiga kambi kisiwani humo kwa muda wakijitafutia samaki na kurudi makwao kwani huwa hawadumu eneo hilo.Wakazi waliopo, ambao wengi ni vibarua, hawana vyoo, hospitali na pia mawimbi ya mawasiliano ya simu ni duni. Uchunguzi uliofanywa na Taifa Leo ulibaini kuwa ardhi nyingi za kisiwa hicho zina hatimiliki, lakini wamiliki halisi ni mabwenyenye. Kuna wanasiasa na watalii ambao wanamiliki majumba ya kifahari eneo hilo. Aidha, cha ajabu ni kwamba matajiri wenye mashamba na majumba eneo la Ras Kitau hawaishi eneo hilo ila wengi wao wamekita makazi yao kwenye miji kama vile Malindi, Mombasa na Nairobi. Mabwenyenye hao huja tu Lamu kwa muda fulani, iwe ni kutazama rasilimali na mali zao eneo hilo kisha kurudi mijini.Reuben Masha ambaye ni mfanyakazi wa mmoja wa mabwanyenye eneo la Ras Kitau asema inawalazimu kuwa na uhusiano mwema na matajiri wao ili waendelee kuishi Ras Kitau. Bw Masha asema baadhi ya matajiri wamewaruhusu kujenga nyumba za muda kwenye ardhi zao ambapo wanaishi na kufanya kazi kwenye mashamba hayo. “Ardhi za hapa Ras Kitau zina wenyewe ambao hata wana hatimiliki. Wote ni matajiri na mlalahoi kununua ardhi hapa ni ndoto. Inatubidi kuomba matajiri wetu ruhusa kujenga vibanda vya muda kwenye ardhi zao ambavyo tunaishi tukiwafanyia kazi,” akasema Bw Masha. Juma Kahindi asema wao hulazimika kutumia misitu badala ya vyoo kwani hawawezi kuchimba na kujenga vyoo kwenye ardhi ambazo si zao. Anasema huwalazimu kusafiri kwa boti kutoka kisiwa cha Ras Kitau hadi kisiwa cha Lamu ili kutafuta matibabu wakati wanapougua. “Sisi hulipa zaidi ya Sh2,000 kama nauli ya kusafiri kwa boti kutoka Ras Kitau hadi kwenye hospitali ya King Fahad mjini Lamu kutibiwa. Eneo la Ras Kitau halina hospitali wala zahanati. Tunaomba serikali ishughulikie suala hilo. Tunateseka,” akasisitiza Bi Mwangala. Juhudi zetu kutafuta msimamo wa serikali ya kaunti ya Lamu kuhusu masaibu ya wakazi wa kisiwa hiki hazikufua dafu, kwani Waziri wa Ardhi, Kaunti ya Lamu, Ahmed Hemed hakupokea simu wala kujibu ujumbe aliotumiwa. Aliyejifanya Mhindi Facebook ashtakiwa kwa ubakaji MWANAUME aliyebadilisha jina lake la Kiafrika katika mtandao wa Facebook na kujiita jina la Mhindi kisha akamdanganya mwanamke kutoka kaunti ya Meru atamwajiri kazi Nairobi alishtakiwa Ijumaa kwa ubakaji na wizi wa mabavu. Bw Godfrey Maranga Nyakundi aliyejitambulisha katika mtandao wa Facebook kuwa Hanuman Hanuman na kumndanganya mwanamke atamwajiri kazi ya Supa alishtakiwa mbele ya hakimu mkuu mahakama ya Milimani Bi Martha Mutuku. Polisi kukamatwa kwa kutofika kortini AFISA wa polisi katika kitengo cha polisi cha Flying Squad kilichovunjiliwa atakamatwa kwa kutofika kortini kutoa ushahidi katika kesi ya uvurugaji amani dhidi ya Mbunge wa zamani James Ndung’u Gethenji. Bw Gikunda aliwasilisha ombi la kukamatwa kwa Bw Murira baada ya afisa mwingine wa polisi Konstebo Mwangi Njenga kutoa ushahidi katika kesi hiyo. Konst Njenga alikabiliwa na wakati mgumu kujibu maswali kutoka kwa Mabw Nyaribo na Otieno alipotoa ushahidi dhidi ya Bw Gethenji. Afisa huyo wa polisi anayehudumu katika uwanja wa ndege wa Jomo Kenyatta (JKIA) alisem kitengo cha Flying Squad alipohudumu kwa miaka mitano kilibuniwa kupambana na visa vikali vya uhalifu kama vile wizi wa mabavu. Shahidi huyo alieleza mahakama Alhamisi, punde tu alipofika Kihingo hakuona likiwa jambo la busara kuwashirikisha OCDP na DCIO wa Gigiri katika uchunguzi wake kwa vile ulikuwa unaendelezwa na kikosi cha Flying Squad. Sonko atupwa ndani siku tatu MASAIBU ya aliyekuwa Gavana wa Nairobi Mike Sonko Mbuvi Gidion Kioko yameongezeka baada ya kusukumwa ndani hadi Feburuari 4, 2021 na kufunguliwa kesi mpya katika mahakama ya Kiambu Jumanne. Umaarufu wa Sonko umeendelea kudidimia kila uchao huku akikumbwa na changamoto za kila aina. Baada ya kushtakiwa katika mahakama ya Kiambu aliagizwa azuiliwe katika kituo cha polisi cha Gigiri kwa siku tatu kabla ya mahakama kuamua ikiwa itamnyima dhamana au la. Kabla ya kukamatwa na kupelekwa mahakama hiyo iliyo kaunti ya Kiambu, Mahakama Kuu Jumatatu ilikataa kuzima hatua ya polisi kumsaka kumkamata na kumshtaki. Kuandamwa huku kwa Sonko kunatokana na matamshi yake hivi punde kwamba yeye na maafisa wakuu serikalini wakiongozwa na katibu mkuu masuala ya usalama Dkt Karanja Kibicho walinunua magari makuu kuu na kuyateketeza moto 2017 ndipo chama cha Orange Democratic Movement (ODM) kilaumiwe kwa vurumai hizo. Mashirika yamlaumu DPP kwa kuondoa kesi dhidi ya polisi Mashirika 18 ya kutetea haki za binamu yamemlaumu Mkurugenzi wa Mashtaka ya Umma (DPP) Noordin Haji kwa kuondoa mashtaka dhidi ya maafisa 15 wa polisi walioshtakiwa kwa kudhulumu familia moja kaunti ya Busia mwaka jana. Mashirika hayo yalisikitika kuwa licha ya Shirika la kuchunguza Utendakazi wa polisi (IPOA) kupendekeza maafisa hao washtakiwe, DPP aliondoa mashtaka dhidi yao na kufifisha matumaini ya familia hiyo kupata haki. Baada ya kufanya uchunguzi, IPOA ilipendekeza kuwa maafisa hao washtakiwe kwa kuvamia boma la Bw Benard Orenga eneo la Nambale, Busia mnamo Machi 30 2020, wakarusha gesi ya kutoa machozi na kumpiga na kumjeruhi pamoja na mkewe na watoto wake. Kundi la mashirika yanayopigania mageuzi katika kikosi cha polisi la Police Reforms Working Group Kenya (PRWG-K) linasema kwamba maafisa hao walitarajiwa kujibu mashtaka Jumatatu lakini DPP alifahamisha mahakama kwamba ameondoa kesi dhidi yao. “Kama PRWG-K, tunaamini kwamba maafisa wa polisi wanaotumia vibaya mamlaka yao ni lazima wachunguzwe na kushtakiwa. Kenya itakaribia utawala wa sheria wakati wote wanaoshukiwa kuikiuka, wakiwemo maafisa wa polisi watashtakiwa na kupatiwa nafasi ya kujitetea katika mahakama ya kikatiba,” mashirika hayo yalisema kwenye taarifa. Yalimtaka DPP kubadilisha nia ya kuondoa mashtaka dhidi ya maafisa hao ili waathiriwa waweze kupata haki. Wanafunzi wafeli majaribio ya KCPE kwa wingi WANAFUNZI wengi walianguka mtihani wa majaribio wa Darasa la Nne waliofanya mwaka jana na kuibua wasiwasi kuhusu iwapo wamejiandaa vyema kwa mtihani wa mwisho watakaofanya siku 48 kuanzia Jumatano. Wanafunzi wa shule za umma walifanya vibaya zaidi katika mtihani huo wa majaribio kuliko wale wa shule za kibinafsi. Baraza la Taifa la Mitihani (KNEC) linasema kuanguka huko katika shule za umma kulisababishwa na kufungwa kwa shule wakati baadhi ya wanafunzi wa shule za kibinafsi walikuwa wakisoma kupitia mtandao. Mtihani huo ulifanywa na wanafunzi wa darasa la nane, gredi ya nne na kidato cha nne waliporejea shuleni Oktoba mwaka jana. Wanafunzi wa madarasa mengine walirudi shuleni Januari 4 mwaka huu. “Moja ya matokeo ya utafiti wa Knec ni kwamba wanafunzi wengi wa darasa la nane walifeli. Hii inathibitishwa na idadi kubwa ya wanafunzi ambao hawakupata asilimia 50 katika masomo mengi,” inaeleza ripoti. Wanafunzi walio maeneo kame na yale masikini walipata matokeo mabaya. Knec inahusisha hatua hii na ukosefu wa tekinolojia ya habari na mawasiliano kuwawezesha kusoma wakati shule zilikuwa zimefungwa kutokana na janga la corona. Baada ya kukanusha mashtaka hayo, upande wa mashtaka ulisema unataka kumpeleka mahakama ya Mombasa ambako anahitajika kuhusiana na kesi nyingine ya 2001. Sonko alifikishwa katika mahakama ya Kiambu chini ya ulinzi mkali wa maafisa wa kikosi maalumu siku moja baada ya kujiwasilisha makao makuu ya Idara ya Uchunguzi wa Jinai (DCI) kufuatia malalamishi ya Katibu wa Wizara ya Usalama wa Ndani Dkt Karanja Kibicho. Baada ya kuandikisha taarifa katika DCI wiki jana, Sonko alipomhusisha na ghasia za baada ya uchaguzi mkuu wa 2017, Dkt Kibicho alisema mbunge huyo wa zamani wa Makadara atawajibika kwa tabia yake ya kuchafua majina ya watu. Jana, polisi waliambia mahakama kwamba, Bw Sonko angali anachunguzwa kubaini mchango wake kwenye ghasia za baada ya uchaguzi mkuu wa 2017. Akihutubia mkutano wa siasa eneo la Dagoretti mwezi jana, Bw Sonko alisema yeye na Dkt Kibicho walipanga ghasia hizo ili kupaka tope chama cha ODM, madai ambayo yalimkasirisha katibu huyo. Wengi walitarajia kwamba aliitwa DCI kuandikisha taarifa kuhusu madai hayo lakini akashtakiwa kwa kuvamia ardhi ya kibinafsi mtaani Buruburu, kushambulia na kusababishia watu majeraha na wizi wa mabavu. Kupitia hati ya kiapo, maafisa wa polisi walisema kwamba katika kesi hiyo, alitoweka baada ya kuachiliwa kwa dhamana mnamo 2001 na akiachiliwa kwa dhamana anaweza kuwatisha mashahidi ambao ni watu anaofahamu. Mahakama iliambiwa Bw Sonko ana wafuasi wengi jijini Nairiobi na anaweza kuvuruga uchunguzi unaoendelea kuhusu madai mengine dhidi yake. Inasemekana Sonko haheshimu sheria ikizingatiwa kwamba amewahi kutoweka baada ya kuachiliwa kwa dhamana,” polisi walisema kwenye hati ya kiapo. Mawakili wake, wakiongozwa na John Khaminwa waliomba aachiliwe kwa dhamana wakisema ni mtu maarufu Kenya na hawezi kutoroka. Hakimu Mkuu wa Mahakama ya Kiambu Stella Atambo alikataa kumwachilia kwa dhamana ya pesa taslimu na kuagiza azuiliwe hadi Alhamisi atakapotoa uamuzi kuhusu ombi la kuachiliwa kwa dhamana. Bw Sonko alivuliwa wadhifa wa gavana wa Nairobi mwaka jana baada ya kutofautiana na Rais Uhuru Kenyatta. Anakabiliwa na mashtaka kadhaa ya ufisadi na matumizi mabaya ya ofisi yake alipokuwa gavana. Hazina za wanawake, vijana kuunganishwa Serikali itaunganisha hazina tatu za Uwezo, Wanawake na Vijana kuwa moja na kuongezea pesa hazina mpya itakayobuniwa kwa lengo la kufanya watu wengi kuchukua mikopo ambayo itakuwa na riba ya chini. Waziri wa Fedha, Ukur Yatani, alisema kwamba wanabadilisha kanuni kadhaa, ya kwanza ikiwa kubuni Hazina ya Biashara ambayo itanufaisha wamiliki wa biashara ndogo. Bw Yatani alisema kwamba serikali, kupitia hatua hiyo, itaongeza pesa za Hazina ya Biashara kutoka Sh2.4 bilioni hadi Sh14 bilioni. “Kupitia Hazina ya Biashara, serikali itapunguza gharama kwa kupunguza idadi ya wafanyakazi na hazina itakua zaidi ya mara sita,” Yatani aliambia kamati ya bunge inayokutana Mombasa. Aliongeza: “Tuko katika hatua za mwisho za kuunganisha hazina hizo ili kuziimarisha ziweze kuafikia malengo yake ya kutoa mikopo na kuondoa changamoto kama gharama ya kuziendesha,” alisema. Kamati inayosimamiwa na mbunge wa Tiaty, William Kamket inaendelea kutoa mapendekezo kuhusu hazina hiyo ambayo Bw Yatani alisema yanamfurahisha. “Tunachunguza sheria kadhaa na ya kwanza ni kubuniwa kwa Hazina ya Biashara. Tunataka kuimarisha mfumo wote,” alisema na kukiri kulikuwa na visiki awali. Alisema miongoni mwa masuala wanayotaka kutatua ni pamoja na kuwa na maafisa wa hazina za vijana, wanawake na Uwezo katika miji mingi kote nchini wanaohudumu kivyao jambo linalofanya gharama kuwa kubwa. Bw Yatani alisema kwamba wanataka kuhakikisha kuwa vyama vya akiba na mikopo na vyama vingine vinapatiwa nafasi ya kwanza kupata pesa hizo ili vijiimarishe. Mnamo Agosti 2019, serikali ilisimamisha shirika lililokuwa likitoa mikopo kwa wanawake, vijana na biashara ndogo kwa riba ya asilimia sita. Katika ripoti, kamati ya bunge kuhusu majukumu maalum ilisema kwamba sheria ya Hazina ya Biashara ya 2019 inakiuka Katiba na hivyo ikapendekeza ibadilishwe yote. Kamati hiyo ilisema kwamba umma haukushirikishwa kikamilifu na hazina hiyo ingebuniwa kupitia sheria mpya wala si kubadilishwa kwa sheria iliyokuwepo. Lakini Bw Yatani alisema Hazina ya Biashara inafaa kuanzishwa wakati huu kwa sababu tayari wamepata mafunzo kutoka hazina zilizotangulia na kutambua kuwa kulikuwa na shida. Alisema itafaa zaidi kwa kuwa serikali itapunguza gharama na kuweka mikakati ili iweze kunufaisha watu wengi. Hazina hizo zilianzishwa na serikali kusaidia vijana na wanawake kuanzisha bishara kama mkakati wa kukabiliana na ukosefu wa ajira. Kisiwa cha matajiri ‘kuwafuga’ maskini KISIWA kidogo cha Ras Kitau katika Kaunti ya Lamu ni eneo ambalo ni vigumu mno kupata mlalahoi anayemiliki kipande hata kidogo cha ardhi. Wengi wao ni vibarua ambao wanawafanyia matajiri kazi, ikiwemo kutunza nyumba zao za kifahari au kuchimba mawe kwenye migodi inayomilikiwa na mabwanyenye hao.Kuna watu wengine ambao ni wavuvi wa kutoka sehemu za mbali ya Lamu na hata nje, ikiwemo Malindi na Kilifi. Wavuvi hao hupiga kambi kisiwani humo kwa muda wakijitafutia samaki na kurudi makwao kwani huwa hawadumu eneo hilo.Wakazi waliopo, ambao wengi ni vibarua, hawana vyoo, hospitali na pia mawimbi ya mawasiliano ya simu ni duni. Uchunguzi uliofanywa na Taifa Leo ulibaini kuwa ardhi nyingi za kisiwa hicho zina hatimiliki, lakini wamiliki halisi ni mabwenyenye. Kuna wanasiasa na watalii ambao wanamiliki majumba ya kifahari eneo hilo. Aidha, cha ajabu ni kwamba matajiri wenye mashamba na majumba eneo la Ras Kitau hawaishi eneo hilo ila wengi wao wamekita makazi yao kwenye miji kama vile Malindi, Mombasa na Nairobi. Mabwenyenye hao huja tu Lamu kwa muda fulani, iwe ni kutazama rasilimali na mali zao eneo hilo kisha kurudi mijini.Reuben Masha ambaye ni mfanyakazi wa mmoja wa mabwanyenye eneo la Ras Kitau asema inawalazimu kuwa na uhusiano mwema na matajiri wao ili waendelee kuishi Ras Kitau. Bw Masha asema baadhi ya matajiri wamewaruhusu kujenga nyumba za muda kwenye ardhi zao ambapo wanaishi na kufanya kazi kwenye mashamba hayo. “Ardhi za hapa Ras Kitau zina wenyewe ambao hata wana hatimiliki. Wote ni matajiri na mlalahoi kununua ardhi hapa ni ndoto. Inatubidi kuomba matajiri wetu ruhusa kujenga vibanda vya muda kwenye ardhi zao ambavyo tunaishi tukiwafanyia kazi,” akasema Bw Masha. Juma Kahindi asema wao hulazimika kutumia misitu badala ya vyoo kwani hawawezi kuchimba na kujenga vyoo kwenye ardhi ambazo si zao. Anasema huwalazimu kusafiri kwa boti kutoka kisiwa cha Ras Kitau hadi kisiwa cha Lamu ili kutafuta matibabu wakati wanapougua. “Sisi hulipa zaidi ya Sh2,000 kama nauli ya kusafiri kwa boti kutoka Ras Kitau hadi kwenye hospitali ya King Fahad mjini Lamu kutibiwa. Eneo la Ras Kitau halina hospitali wala zahanati. Tunaomba serikali ishughulikie suala hilo. Tunateseka,” akasisitiza Bi Mwangala. Juhudi zetu kutafuta msimamo wa serikali ya kaunti ya Lamu kuhusu masaibu ya wakazi wa kisiwa hiki hazikufua dafu, kwani Waziri wa Ardhi, Kaunti ya Lamu, Ahmed Hemed hakupokea simu wala kujibu ujumbe aliotumiwa. Mpango wa ‘Happy Hour’ warejeshwa kupunguza msongamano Mombasa SERIKALI ya kaunti ya Mombasa imerudisha mpango wa kupunguza msongamano wa magari kupitia mtindo unaojulikana kama ‘Happy Hour’. Mtindo huo unahusishwa kufungwa kwa sehemu moja ya barabara na kuruhusu magari kutumia upande mwengine kwa dakika za kuhesabu. Mpangilio huo umekuwa maarufu upande wa kutoka Mombasa Kisiwani kuelekea maeneo ya Nyali na Kisauni.Wakati virusi vya corona vilipozuka, mtindo huo ulikuwa umesimamishwa. Hata hivyo kwa wiki moja sasa mpango huo umeonekana kurudi tena.Hii ni baada ya waziri wa masuala ya uchukuzi na miundo msingi Geoffrey Nato kupitia notisi ya gazeti la serikali kuwa barabara zitaanza kufungwa tena ili kuruhusu mpango huo kuendelea. Kila familia kulipa Sh6,000 katika mageuzi mapya NHIF KILA familia italazimika kulipa ada ya lazima ya Sh500 kwa Mpango wa Bima ya Afya Nchini (NHIF) huku serikali ikiandaa bima ya afya kwa Wakenya wote. Waziri wa Fedha Ukur Yatani alisema kila familia itatozwa Sh6,000 kila mwaka ili kujumuishwa katika Mpango wa Afya kwa Wote (UHC) kwa huduma za wagonjwa waliolazwa na wasiolazwa ikiwemo huduma za uzazi, matibabu ya maradhi ya figo, saratani na upasuaji. “Lengo la serikali ni kubuniwa kwa mpango wa lazima wa UHC utakaosimamiwa na NHIF na kudhibitiwa na Wizara ya Afya na kutumika kama mpango wa kitaifa kwa raia wote wa Kenya pasipo kujali hadhi ya mtu katika jamii,” alisema katika taarifa ya bajeti ya mwaka 2021/2022. Mpango huo wa lazima wa kujiunga na NHIF kwa Wakenya wote umeboreshwa zaidi kinyume na ule uliopo sasa ambapo ni wafanyakazi katika sekta rasmi pekee wanaoshurutishwa kuwa wanachama. Utata wa uteuzi wa Mwende Mwinzi waendelea kutokota MAKABILIANO yananukia kati ya wabunge na serikali kuu kufuatia kuidhinishwa na uteuzi wa Mwende Mwinzi kuwa balozi wa Kenya nchini Korea Kusini. Wabunge sasa wnalalamika kuwa uteuzi wa Bi Mwende unaenda kinyume na uamuzi wao wa 2019 wa kukataa uteuzi huo hadi suala la urais wake wa mataifa mawili lisuluhishwe. Wakiongozwa na Mbunge wa Masop Vincent Tuwei wabunge walisema uidhinishwaji wa uteuzi huo ni haramu, ikiwa ni kweli ulifanyika kabla ya Bi Mwende kuasi uraia wake wa Amerika. Wakati wa kuhojiwa kwake kwa wadhifa huo Bi Mwende aliungama kuwa ana uraia wa Kenya na Amerika. Alizaliwa Amerika na baba Mkenya na mama Mwamerika. Hata hivyo, alipoelezwa kuwa ni kinyume cha sheria kwa mtu mwenye urais wa nchi mbili kuteuliwa kwa wadhifa mkuu kama wa balozi, Bi Mwende alikataa kuasi uraia wake wa Amerika. Hii ndio maana Kamati ya Bunge kuhusu Ulinzi na Mashauri ya Kigeni, katika ripoti yake iliwasilishwa bungeni, Septemba 29, 2019 ilidinda kuidhinisha uteuzi wake. Kwenye mapendekezo yake, yaliyoidhinishwa na kikao cha bunge lote, kamati hiyo inayoongozwa na Mbunge wa Kajiado Kusini Katoo Ole Metito, ilisema sharti suala hilo la uraia wa nchini mbili utatuliwe kwanza kabla ya Bi Mwende kupewa idhini ya kuhudumu kama Balozi wa Kenya nchini Korea Kusini. Lakini mnamo Februari 17, Jumatano, picha zilipeperusha kwenye runinga za humu nchini zikionyesha Bi Mwende akawasilisha stakabadhi zake kwa mamlaka ya Korea Kusini, ishara ya kukubalika kwa balozi wa Kenya. Mnamo Februari 18 Bw Tuwei alimtaka kiongozi wa wengi Amos Kimunya kuthibitisha ikiwa Bw Mwende alitumwa jijini Seoul baada ya kuasi uraia wake wa Amerika au la. “Kiongozi wa wengi anafaa kuthibitisha ikiwa ni kweli Bi Mwende aliteuliwa rasmi na akaripoti nchini Korea Kusini. Pia anafaa kuthibitisha ikiwa aliasi uraia wake wa Amerika kabla ya uteuzi huo kufanywa, au la,” akasema. Wabunge wametisha kuinyima fedha ubalozi wa Kenya nchini Korea Kusini, katika mwaka wa kifedha wa 2021/2022 ikiwa Serikali Kuu ilikaidi bunge la kuteua Mwende kabla yake kuasi urais wa Amerika. Kufungwa kwa hoteli ya kihistoria pigo kwa maskauti KUFUNGWA kwa hoteli ya kihistoria ya Outspan, alimoishi mwanzilishi wa maskauti duniani Lord Baden Powell kumekuwa pigo kuu kwa maadhimishio ya Siku ya Founderee’s mjini Nyeri, Jumamosi. Akisema kwa njia ya kipekee na Taifa Leo Dijitali, meneja wa hoteli hiyo Bw Christopher Atheka alisema biashara hiyo ilifungwa Aprili, 2020 baada ya kukosa mapato kutokana na vizuizi vya usafiri vilivyoletwa na janga la Covid-19 vilivyowekwa na serikali. Meneja huyo alieleza kuwa hoteli hiyo huwategemea watalii wa nje, lakini mwaka huu, tofauti na hapo mbeleni, maskauti waliruhusiwa tu kufanya gwaride mbele ya lango la hoteli kabla ya kuandamana katika makaburi ya St Peter alimozikwa Bw Powell na mkewe Bi Olave Powell. Imebainika kuwa hoteli hiyo inayosimamiwa na Bodi ya Aberdare Safari Limited imo hatarini kuwekwa mnadani kwa kukosa hela, huku Bw Atheka akisema bado wako katika harakati za kuifungua tena. Katika jengo la Paxtu lililo katika hoteli hiyo, kipo chumba cha kulala alimoishi Bw Powell na mkewe kutoka mwaka wa 1939 hadi Januari 8, 1941 alipofariki. Pamehifadhiwa pia, samani alizotengeneza na kuzitumia wakati huo. Katika hafla za awali, maskauti kutoka mataifa tofauti duniani waliruhusiwa kukitembelea chumba hicho ambapo walifunzwa kuyahusu maisha ya Bw Powell na bibiye. Pia, walikuwa wakipiga kambi katika hoteli hiyo kwa muda wa siku nne kabla ya kuiadhimisha sherehe hiyo. Kulingana na Afisa Mkuu wa Shirika la Maskauti Nchini (KSA) Moses Danda, katika hafla ya mwaka huu wamepunguza idadi ya maskauti watakaoihudhuria kutoka 2,000 mwaka wa 2019 hadi 100. Katika maadhimisho ya mwaka 2019, waliwaalika maskauti hasa wenye umri wa miaka kati ya 12 hadi 18 ingawa wakati huu waliwachagua tu maskauti wa vyuo vikuu wenye cheo cha Rovers. “Hatukutaka kuiingilia ratiba ya maskauti walio katika shule za msingi na sekondari kwani tayari janga la Covid-19 lilikuwa limekatiza masomo yao,” alileza Bw Danda. Ugonjwa usiojulikana wafyeka kondoo 2,000 Gilgil WAFUGAJI Kaunti Ndogo ya Gilgil wanaendelea kukadiria hasara ya kupoteza kondoo kutokana na mkurupuko wa ugonjwa usiojulikana. Wanasema maradhi hayo ambayo dalili zake ni kondoo kuendesha na kupoteza uzani, yameangamiza zaidi ya kondoo 2, 000. Kulingana na mfugaji Stephen Sururu, ugonjwa huo ulilipuka mwaka uliopita, 2020. “Tumepoteza zaidi ya kondoo 2, 000. Haueleweki, wanapoathirika wanaendesha na kupoteza uzani na chini ya mwezi mmoja wanafariki,” Mzee Sururu akaambia Taifa Leo Dijitali kwenye mahojiano ya kipekee, katika eneo la Nagum, Kaunti Ndogo ya Gilgil. Mbali na Nagum, maeneo mengine yaliyohangaishwa na ugonjwa huo ni pamoja na Nyama Choma, Oljorai na Eburu. Hata hivyo, chanzo cha makabiliano baina ya vijana hao hakikubainika. Katika mji wa Kabarnet, kaunti ya Baringo, Dkt Ruto pia alikumbana na kundi la vijana ambao walijaribu kuvuruga mkutano wake wa hadhara. Hata hivyo, Naibu Rais aliwaomba wafuasi wake kumsikiza na wawapuuze vijana hao. “Ningependa kuwaambia wale ambao wanawahonga vijana kwa kuwapa pesa kwamba hawatafaulu. Vijana wa Kabarnet wameelimika na wako na akili. “Wale ambao wanataka kuchochea fujo watumie wake na watoto wao badala ya kuwatumia watoto wa wengine,” Dkt Ruto akasema. CLARA VUGUTSA: Nalenga kuwapa mafunzo ya uigizaji wasanii chipukizi NI miongoni mwa wasanii wa kike wanaoibukia wanaolenga kusaidia wenzao na kupiga hatua katika tasnia ya maigizo miaka ijayo. Ni taaluma aliyoiwazia tangia akiwa mdogo akisoma katika Shule ya Msingi ya Kwa Njenga, Mukuru, Nairobi. Hata hivyo alipoteza imani kabla ya kufanya mtihani wa darasa la nane. Kando na uigizaji anasomea masuala ya stima kwenye Taasisi ya Kenyan Christian Industrial Training Institute (KCITI). Pia ni muokaji wa mikate na mfanyi kazi wa kujitolea kwa jamii katika masuala ya afya. Licha ya kushiriki filamu ya ‘Hulabaloo Eastate’ iliyopeperushwa kupitia runinga ya Maisha Magic ameibuka kati ya wanamaigizo wanaoshiriki filamu nyingine inayozidi kuzua gumzo kibao katika mitandao ya kijamii. Filamu hiyo inayokwenda kwa jina ‘Vituko mitaani’ inaoneshwa kuipitia runinga ya mtandaoni inayokwenda kwa jina Hollywave TV. ”Ingawa nilikuwa nimepoteza imani na masuala ya maigizo nilianza kuwazia tena mwaka 2015 nilipojiunga na kundi la Hollywave wakati huo nikisoma kidato cha tatu kwenye Shule ya Nileroad Nairobi,” alisema na kuongeza kwamba bado “sijayeyusha matamanio ya kufanya vizuri katika sekta ya uigizaji.” Dada huyu mwenye umri wa miaka 23 anasisitiza kuwa ana talanta ya uigizaji ambapo ingawa nia yao sio umaarufu anataka kushiriki filamu na zifanikiwe kuoneshwa kupitia runinga mbali mbali nchini. Kando na filamu hizo pia anajivunia kufanya kazi nyingine kama Talanta Mtaani 2017. Hata hivyo katika mpango mzima anasema analenga kuanzisha Taasisi ya kutoa mafunzo ya uigizaji wa wasanii chipukizi. ”Sio siri tena imegunduliwa kwamba wapo vijana wengi mitaani walituzwa kipaji cha uigizaji wanaohitaji kushikwa mikono ili kutimiza malengo yao,” akasema. Kwa waigizaji wa kigeni anasema angependa kufanya kazi na wasanii kama Nadia Buari (Ghana) aliyeigiza filamu kama ‘Set apart,’ na ‘Darkness of Sorrow’ kati ya zingine. Pia yupo msanii wa filamu za Kinigeria (Nollywood) Eni Edo anayejivunia kushiriki kazi kama ‘ Only Love,’ na Chief Daddy’ miongoni mwa zingine. Kwa waigizaji wa humu nchini anasema anatamani sana kufanya kazi na wenzake akiwamo Catherine Kamau ‘sue and Johny’ ‘Mother inlaw’ pia Sarah Hassan ‘Tahidi high,’ ‘Plan B.’ Kisura huyu ambaye akiwa mtoto akitamani kuhitimu katika taaluma ya uuguzi anatoa wito kwa serikali iwazie kutoa sapoti katika sekta ya uigizaji kama ilivyo katika kitengo cha spoti nchini. ”Serikali inahitaji kuwekeza vizuri katika tansia ya maigizo ili kuwafaidi wasanii wanaokuja wanawake na wanaume kwa jumla,” akasema. Mpango wa ‘Happy Hour’ warejeshwa kupunguza msongamano Mombasa SERIKALI ya kaunti ya Mombasa imerudisha mpango wa kupunguza msongamano wa magari kupitia mtindo unaojulikana kama ‘Happy Hour’. Mtindo huo unahusishwa kufungwa kwa sehemu moja ya barabara na kuruhusu magari kutumia upande mwengine kwa dakika za kuhesabu. Mpangilio huo umekuwa maarufu upande wa kutoka Mombasa Kisiwani kuelekea maeneo ya Nyali na Kisauni.Wakati virusi vya corona vilipozuka, mtindo huo ulikuwa umesimamishwa. Hata hivyo kwa wiki moja sasa mpango huo umeonekana kurudi tena.Hii ni baada ya waziri wa masuala ya uchukuzi na miundo msingi Geoffrey Nato kupitia notisi ya gazeti la serikali kuwa barabara zitaanza kufungwa tena ili kuruhusu mpango huo kuendelea. Wajomvu sasa wataka warudishiwe ardhi yao JAMII ya Wajomvu katika Kaunti ya Mombasa, inataka uchunguzi kuanzishwa kuhusu dhuluma za kijadi dhidi yao, ili kuiwezesha kurudishwa katika ardhi yake ya ekari 150 katika eneo la Jomvu Kuu. Kwenye barua ya iliyowasilisha kwa Kamati ya Seneti kuhusu Ardhi, jamii iliirai kamati kuharakisha mchakato wa kutatua mzozo kuhusu umiliki wa ardhi hiyo yenye nambari ya usajili 162/V/M.N. CR1070. Jamii hiyo huwa inaishi katika wadi ya Jomvu Kuu Village, Kata Ndogo ya Jomvu.Jamii hiyo ni miongoni mwa jamii 12 za asili ya Uswahilini zilizoanza kukaa Mombasa karibu miaka 800 iliyopita, kulingana na barua hiyo. Ilidai kuwa mnamo 1846, mmishenari Dkt Ludwig Krapf kutoka Ujerumani alifika Pwani ya Afrika Mashariki na kukaa eneo la Rabai, ambako alijenga kanisa lake. Kamati iliambiwa jamii imekuwa ikitumia ardhi hiyo kwa shughuli kama kilimo na kufikia maeneo ya kuvulia samaki kwa muda mrefu. Vile vile, imekuwa ikitumia sehemu yake kama makazi.Hata hivyo, mzozo ulizuka baada ya Kanisa la Methodist kuanza kuigawanya na kuuza baadhi ya vipande vyake kwa watu kutoka maeneo mengine.Jamii ilisema kuwa kwa muda huo wote, imekuwa ikishikilia ardhi hiyo kama makao yake asili. Ilisema haina mahali pengine inakoweza kwenda kutafuta makao.Bw Akseli Lameck, ambaye ni mkazi, aliiomba Seneti kusimamisha uuzaji huo, akiutaja kuwa kinyume cha sheria na njama ya kuwanyang’anya wenyeji umiliki. Jamii pia ilieleza hofu kuwa huenda njia za kuelekea eneo la Jomvu Maunguja, ambalo huwa inatumia kuingia baharini kuvua samaki ikafungwa. Ilisema maeneo mengine yatakayoathiriwa makaburi ya mababu zao, maeneo ya kidini na kitamaduni, hali ambayo itairejesha nyuma sana.Hata hivyo, Tume ya Kitaifa kuhusu Ardhi (NLC) iliahidi kuchunguza suala hilo. Shule za bweni zipigwe marufuku – Kuppet CHAMA cha kutetea Masilahi ya Walimu wa Shule za Upili na Vyuo (KUPPET) jana kiliendeleza wito wake wa kutaka shule za mabweni zipigwe marufuku. Mwenyekiti wa chama hicho Omboko Milemba alisema hiyo ndio mojawapo ya njia za kukomesha visa vya fujo na utovu wa nidhamu shule.Akiongea baada ya kushuhudia uchaguzi wa tawi la Narok la Kuppet, Bw Milemba pia aliitaka serikali kusambaza vifaa kwa usawa shuleni ili kusawazisha viwango vya elimu. “Shule za mabweni zinafaa kupigwa marufuku na vifaa viwe katika shule zote ili mwanafunzi wa hapa Narok aweze kufaidi sawa na mwenzake katika Shule ya Upili ya Alliance,” akasema Milemba ambaye pia ni Mbunge wa Emuhaya. Alisema hayo wakati ambapo visa vya wanafunzi kuteketeza shule vimekuwa vikiongezeka, wakilenga mabweniBw Milemba pia aliitaka Tume ya Huduma za Walimu (TSC) kupandisha vyeo walimu wote waliohitimu huku akilitaka bunge kutenga fedha nyingi kwa tume hiyo. “TSC pia inahitaji fedha zaidi ili iweze kuajiri walimu watakaotekeleza Mtaala Mpya wa Umilisi na Utendaji (CBC),” akasema. Kulingana na Mwalimu Mkuu wa Shule ya Wasichana ya Heart Girls iliyoko kaunti ndogo ya Saboti, Bi Rosemary Bor, alipata habari saa sita za usiku kwamba mabweni mawili yalikuwa yakichomeka.. “Hapo kwa hapo nilipasha habari maafisa wa polisi. Walimu, wanafunzi na wanakijiji walijaribu kuzima moto huo lakini ukawalemea,” akasema Bi Bor. Wazima moto kutoka serikali ya kaunti ya Trans Nzoia na maafisa wa polisi ndio walifaulu kuuzima moto huo.Malazi na mali nyingi ya wanafunzi iliharibiwa kabisa. Katika kaunti ya Makueni, wanafunzi wa Shule ya Upili ya Wavulana ya Makueni walimjeruhi mwalimu wao mkuuu Raphael Katana, walipozua fujo Ijumaa usiku.Kufuatia kisa hicho shule hiyo imewaagiza wanafunzi wote 258 wa kidato cha nne waende nyumbani kwa wiki mbili kutoka nafasi kwa uchunguzi kuhusiana na kisa hicho, akasema Bw Katana. HATUA ya viongozi wa vyama vya Wiper, KANU, Amani National Congress (ANC) na Ford Kenya kudokeza kuwa muungano wao utateua mgombea mmoja wa urais 2022 unaonekana kuwaingiza baridi Naibu Rais William Ruto na kiongozi wa ODM Raila Odinga. Hii ndio maana Dkt Ruto sasa ametaja vuguvugu hilo maarufu kama “One Kenya Movement”(Vuguvugu la Kenya Moja) kama muungano wa kikabila ambao umuhimu wake umepitwa na wakati. Kwa upande wake, Bw Odinga anaonekana kuendelea na mpango wake wa kusuka muungano mpya baada ya kuonekana kutorokwa na washirika wake katika NASA, Kalonzo Musyoka, Musalia Mudavadi na Moses Wetang’ula. Watatu hao wamemnasa mshirika mpya, mwenyekiti wa Kanu, na Seneta wa Baringo Gideon Moi. Hii ndio maana ameonekana kuanza kubuni muungano mwingine utakaoshirikisha wagombeaji urais wengine kama vile Gavana wa Makueni Kivutha Kibwana na aliyekuwa Katibu Mkuu wa Shirika la Umoja wa Mataifa kuhusu Biashara na Maendeleo (UNCTAD) Mukhisa Kituyi. Alhamisi, Odinga alikutana na wawili hao kwa kikombe cha chai katika mkahawa mmoja Nairobi ambapo inadaiwa siasa za 2022 zilijadiliwa kwa kina.Japo, awali, Mabw Musyoka, Moi, Mudavadi na Wetang’ula walisema kuwa waliungana kwa ajili ya chaguzi ndogo za Machakos, Matungu na Kabuchai sasa wameweka bayana kwamba mshikamano wao unalenga kuhakikisha mmoja wao anaingi Ikulu mwaka ujao. Wakiongea Jumatano katika mkutano wa hadhara wa kumpigia debe mgombeaji Ford Kenya katika kinyang’anyiro cha kiti cha ubunge cha Kabuchai, Majimbo Kalasinga, viongozi hao walisema wako tayari kuchukua uongozi baada ya Rais Uhuru Kenyatta kuondoka afisini mwaka ujao. “Safari ya kuelekea Ikulu imeanza rasmi hapa Kabuchai,” akatangaza Bw Wetang’ula akiongeza kuwa wote wanne wana sifa ya kuongoza Kenya baada ya Rais Kenya kustaafu.“Mtutizame sisi wanne. Tuna umaarufu. Tuna ujuzi wa kisiasa na hatujapakwa tope la ufisadi na hivyo tunaweza kuunda serikali,” akaongeza Seneta huyo wa Bungoma. Kauli yake iliungwa mkono na Mudavadi, Musyoka na Moi ambao walisema taifa hili halipaswi kuachwa mikononi mwa viongozi ambao wamehusishwa na sakata za ufisadi. Katika eneobunge la Kabuchai mpeperushaji bendera ya UDA ni Evans Kakai.Vyama vya ANC, Ford Kenya, Kanu na Wiper vinashirikiana kwa kuunga mgombeaji mmoja katika kila moja ya maeneobunge hayo. Vinampigia debe Peter Nabulindo (ANC) katika Matungu na Joseph Majimbo Kalasinga (Ford Kenya) kule Kabuchai. Wadadisi wa kisiasa sasa wanasema muungano huo umezua tumbojoto miongoni katika kambi za Dkt Ruto na Bw Odinga kwani una uwezo wa kuvuruga hesabu zao za 2022 ikizingatiwa kuwa wao ndio wamekuwa wakisawiriwa kuwa kifua mbele katika kinyang’anyiro cha urais. “Kufikia sasa, Dkt Ruto na Bw Odinga ndio wameonekana kuwa washindani wakuu katika mchakato wa urithi wa Rais Uhuru Kenyatta. Lakini sasa ujio wa muungano wa Kalonzo, Mudavadi na maseneta Moi na Wetangula unaonekana kama mrengo wa tatu ambao bila shaka una uwezo wa kuvuruga hesabu za wawili hao,” akasema Bw Martin Andati. Inaaminika kuwa endapo muungano huu utasalia thabiti hata baada ya chaguzi ndogo zijazo, huenda ukavuruga mipango ya Dkt Ruto na Bw Odinga ya kumrithi Rais Kenyatta. Kwanza, huenda wawili hao wakipoteza kura za eneo pana ambalo zamani lilijulikana kama mkoa wa Magharibi na Ukambani ambazo zina idadi kubwa ya wapigakura. Hii ni kutokana na ukweli kwamba kura za urais nchini hupigwa kwa misingi ya kikabila na kimaeneo. Kwa hivyo, vuguvugu la ‘Kenya Moja’ linaweza kutapata kura nyingi katika ngome hizi za nyota wake watatu, Mudavadi, Wetang’ula na Musyoka. Hata hivyo, Dkt Ruto bado ana uhakika wa kuhifadhi za ngome yake ya Rift Valley kwa sababu ushawishi wa seneta Moi ni finyu ilivyodhihirika juzi aliposhindwa kuwashawishi madiwani wa Baringo kupitisha Mswada wa BBI. Hata hivyo, kubuniwa kwa muungano wa “Kenya Moja” umevuruga mikakati ya Naibu Rais kwa sababu alitegemea zaidi eneo kubwa la Magharibi ziweze kumfaa “endapo eneo la Mlima Kenya litaamua kumsaliti dakika za mwisho.” Hii ndio maana juzi Dkt Ruto alionya Wakenya dhidi ya kupumbazwa na miungano ya kisiasa aliyoitaja kama iliyoundwa na misingi ya kikabila bali na sera zenye manufaa kwa Wakenya wote. Alisema kuwa miungano kama hiyo haina nafasi katika Kenya ya sasa.“Tunafaa kubuniwa mawazo ya kuleta mwamko mpya miongoni mwa watu wetu. Enzi ambapo Kenya ilikuwa ikiongozwa na viongozi wa kikabila imepita,” akasema. Dkt Ruto alisema hayo katika makazi yake rasmi Karen, Nairobi alipokutana na zaidi ya viongozi 400 wa mashinani kutoka kaunti za Nairobi, Mombasa, Nakuru na eneo pana la NyanzaAlieleza kuwa Wakenya wanahitaji muungano wa kisiasa ambao utaimarisha viwango vya maisha ya wananchi haswa wale wa chini. “Hii ndio maana tunabuni miungano ya watu wenye mawazo endelevu kupitia vuguvugu la hasla ambalo litahakikisha kuwa rasilimali nyingi zinagatuliwa katika maeneo ya mashinani,” akasema. Kupitia itikadi hii, Dkt Ruto aliongeza, Kenya itapiga hatua katika nyanja ya maendeleo. “Ikiwa mawazo hayo yataendeshwa na viongozi wenye maono, yataweza kuchochea uzalishaji wa ajira, mali na nafasi zingine za kujistawisha kwa Wakenya wote,” akasema. Kwa upande wake, Bw Odinga ametangaza kuwa chama chake cha ODM kitabu muungano na Jubilee pamoja na vyama vingine vyenye maono sawa, kuelekea uchaguzi mkuu wa 2022. “Utakuwa muungano mkubwa. Tutaleta pamoja vyama vingine ili uwe muungano wenye nguvu zaidi. Mto Nile umeondoka Ziwa Victoria ukielekea Bahari ya Shamu na hakuna anayeweza kuuzuia,” akasema jijini Nairobi alipokutana na wenyeviti wa Jubilee na ODM kutoka maeneobunge yote 17 ya Nairobi. Covid: Serikali yaimarisha doria mpakani SERIKALI imeimarisha ukaguzi na doria katika mji wa mpakani wa Namanga, Kaunti ya Kajiado kufuatia ripoti za kuongezeka maradufu kwa maambukizi ya virusi vya corona katika taifa jirani la Tanzania. Licha ya kupanda kwa maambukizi hayo, Rais John Magufuli amekataa kufunga taifa hilo lakini aliamrisha wananchi wakumbatie siku tatu za maombi ambazo zilikamilika Jumapili. Mshirikishi wa Usalama katika eneo zima la Bonde la Ufa George Natembeya alifichua kwamba serikali hailali na imeimarisha ukaguzi ili kuzuia maambukizi ya corona kuenea hadi hapa nchini. “Tunafuatilia kwa karibu na ukaguzi umeimarishwa mpakani Namanga. Pia tunalenga kuzuia raia kutumia njia zisizotambulika maarufu kama ‘Panya routes’ ili kuzuia maambukizi ya corona. Wahudumu mpakani pia wako ange kuwapima wageni wanaoingia Kenya kutoka Tanzania,” akasema Bw Natembeya. Naye afisa wa cheo cha juu katika wizara ya afya ambaye hakutaka jina lake linukuliwe alisema wanaendelea kutathmini na kudhibiti hali ili virusi hivyo visienee hadi nchini. “Tunafanya juu chini na kuhakikisha kuwa kuna usalama mpakani kwa kuwapima raia wanaoingia kutoka nchi jirani ya Tanzania. Wizara ya Afya ipo makini na haitalegea ikizingatiwa tumepiga hatua kama nchi kudhibiti maambukizi ya corona,” akasema. Kati ya viongozi ambao wanaaminika walifariki baada ya kuugua corona ni Makamu wa Rais wa kwanza wa Zanzibar Seif Sharif Hamad na mwandani wa Rais Magufuli John Kijazi. Kufikia Ijumaa Chama cha mawakili Tanzania (TLS) kilikuwa kimewapoteza mawakili 25 kutokana na virusi vya corona na kutoa wito kwa serikali kudhibiti janga hilo. Kwa mujibu wa Rais wa TLS Rugemeleza Nshala, wana jukumu la kikatiba kuishauri serikali kuhusu masuala ya kisheria na hawataketi kitako huku raia wakiendelea kuathiriwa na virusi vya corona. Muungano wa Makanisa Tanzania nao ulitoa taarifa ukitaka idadi ya waumini wanaohudhuria ibada wapungue makanisani huku pia ukiwataka wanaofika wahakikishe wanaketi umbali wa mita moja unusu. Mpango wa ‘Happy Hour’ warejeshwa kupunguza msongamano Mombasa SERIKALI ya kaunti ya Mombasa imerudisha mpango wa kupunguza msongamano wa magari kupitia mtindo unaojulikana kama ‘Happy Hour’. Mtindo huo unahusishwa kufungwa kwa sehemu moja ya barabara na kuruhusu magari kutumia upande mwengine kwa dakika za kuhesabu. Mpangilio huo umekuwa maarufu upande wa kutoka Mombasa Kisiwani kuelekea maeneo ya Nyali na Kisauni.Wakati virusi vya corona vilipozuka, mtindo huo ulikuwa umesimamishwa. Hata hivyo kwa wiki moja sasa mpango huo umeonekana kurudi tena.Hii ni baada ya waziri wa masuala ya uchukuzi na miundo msingi Geoffrey Nato kupitia notisi ya gazeti la serikali kuwa barabara zitaanza kufungwa tena ili kuruhusu mpango huo kuendelea. Aliyasema hayo mwishoni mwa wiki jana alipozuru mji wa Thika kujionea mwenyewe jinsi ukarabati huo unavyoendelea. Mbunge wa Thika Bw Patrick Wainaina ambaye aliandamana na mkurugenzi huyo aliwashauri wakazi wa eneo la Kang’oki walionunua ardhi mahali hapo wahame haraka kwa sababu wahandisi hao watabomo nyumba zao bila kujali. Afueni kwa familia mahindi kushuka bei HUKU wakulima wakiendelea kuumia kutokana na bei duni ya mahindi Kaskazini mwa Bonde la Ufa, raia na wafanyabiashara wadogo wanaendelea kunufaika kutokana na kujaa kwa mazao hayo sokoni. Mahindi kutoka nchi jirani za Uganda na Tanzania yamejaa sokoni huku raia wakikosa kununua pakiti ya unga madukani na badala yake kununua mahindi kisha kupeleka kwa mtambo wa kusaga kwa kuwa ni gharama nafuu. Kampuni za kusaga mahindi nazo zinaendelea kupata hasara na zimeonya kwamba bei ya kila gunia la mahindi itaendelea kushuka zaidi huku zikitishia kupunguza idadi ya wafanyakazi wao. Kwa sasa gunia la mahindi la kilo 90 linauzwa kwa Sh2,400 kutoka Sh2,800. Wengi wa wakulima wanaharakisha kuyauza mahindi yao huku wakijiandaa kwa msimu wa upanzi ambao unanukia mwezi ujao. “Mahindi mengine yanatarajiwa katika masoko ya hapa nchini kutokana na muafaka wa kibiashara wa Jumuiya ya Afrika Mashariki. Hii ni hasara kwa wakulima ambao wananunua pembejeo za kilimo kwa bei ya juu,” akasema mkulima John Too kutoka Moi’s Bridge kutoka Kaunti ya Uasin Gishu. “Mahindi kutoka Uganda yanaendelea kuingizwa katika ukanda wa Kaskazini mwa Bonde la Ufa kupitia mpaka wa Suam. Eneo hilo ndilo ghala la chakula katika taifa zima lakini mahindi hayo kutoka nchi za nje sasa yamejaa katika Kaunti za Trans Nzoia na Uasin Gishu,” akaongeza. Bei ya kila gunia la kilo 90 la mahindi lilikuwa limepanda hadi Sh3,000 wakati ambapo kampuni za kusaga mahindi na Bodi ya Kitaifa ya Nafaka na Mazao (NCPB) zilikuwa ziking’ang’ania mahindi kutokana na hofu ya kupungua kwake sokoni. Hofu hiyo ilichangiwa na mavuno duni msimu uliopita. NCPB ilikuwa ikinunua kila gunia la kilo 90 kwa Sh2,700 kutoka kwa bei ya awali ya Sh2,500 huku ikikabiliwa na ushindani mkali kutoka kwa kampuni za kusaga mahindi ambazo zilikuwa zikinunua kwa Sh3,000 kutoka Sh2,700. Hata hivyo, familia nyingi sasa zinaweza kumudu bei ya unga kutokana na kujaa kwa mahindi sokoni na wengi huhiari kujinunulia kisha kuyasaga kwa kuwa ni nafuu kuliko kununua madukani. “Nanunua kilo mbili za mahindi kwa Sh50 kisha nasaga kwa Sh10 badala ya kununua madukani ambako unga unauzwa kwa Sh98,” akasema Rhoda Cheptoo mkazi wa eneo la Ainet, Uasin Gishu. Kilo mbili za paketi ya unga aina ya Jimbi ni Sh98, Soko Sh100 na Jogoo Sh101 katika maduka mengi ya jumla Kaskazini mwa Bonde la Ufa. Bei ya mbolea ya kilo 50 aina ya Di-Ammonium Phosphate (DAP) nayo imepanda kutoka Sh3,000 hadi Sh3,200 huku kilo 25 za mbegu zikipanda hadi Sh4,750 kutoka Sh4,500. Maangi apinga madai kupanga baadhi ya viongozi wazomewe katika mazishi ya Mzee Nyachae Bw Maangi pamoja na mbunge wa Mugirango Kusini, Silvanus Osoro walitiwa nguvuni na maafisa wa polisi kwa tuhuma za kupanga baadhi ya viongozi wazomewe katika mazishi ya Mzee Nyachae, ambayo yalihudhuriwa na Rais Uhuru Kenyatta, kiongozi wa ODM, Bw Raila Odinga na Naibu wa Rais, Dkt William Ruto, miongoni mwa viongozi wengine wakuu serikalini na wanasiasa. Waziri huyo wa zamani alizikwa katika kijiji cha Nyosia, Kaunti ya Kisii, na Mabw Maangi na Osoro waliachiliwa huru baada ya hafla ya kumpa heshima za mwisho mwendazake kukamilika. Alisema kilichosababisha kukamatwa kwake ni kujiandaa kumlaki Naibu wa Rais, Dkt Ruto katika uga wa Gusii (ambao Rais Kenyatta aliubadilisha jina na sasa unatambulika kama Simeon Nyachae Stadium), ambapo umati mkubwa ulimsubiri. “Walioeneza tetesi kwamba nilikuwa na mipango kuchochea fujo zizuke, hawakuridhishwa na idadi ya juu ya watu waliojitokeza kumkaribisha Naibu wa Rais. Nilikuwa katika uga huo kumlaki, ana ufuasi mkubwa Kisii,” akasema mwandani huyo wa Dkt Ruto. Simba aua mbuzi na kondoo katika vijiji kadhaa Lamu TAHARUKI imetanda kwenye vijiji vya Tewe, Swabaha, Lake Amu na Baharini, tarafa ya Mpeketoni, Kaunti ya Lamu baada ya simba kuvamia na kuua zaidi ya mbuzi na kondoo 10 eneo hilo. Wakazi waliozungumza na Taifa Leo wamesema simba huyo anaaminika kutoka kwenye mbuga ya wanyama ya Boni Dodori ili kujitafutia mawindo rahisi kwenye makazi ya binadamu. Wakazi pia wamelalamikia ongezeko la nyati ambao wamekuwa wakirandaranda ovyo mitaani kwenye vijiji hivyo hasa tangu msimu wa kiangazi ulipoanza mapema mwaka 2021. Kulingana na mmoja wa wakulima wa eneo la Baharini, Bw Kimani Wanyoike, wakazi wamekuwa wakilazimika kulala kwenye mazizi wakilinda mifugo yao usiku ili wasiuawe na kuliwa na simba. “Mbuzi na kondoo kadhaa wameliwa na simba aliyevamia makazi ya binadamu katika vijiji vya hapa tangu wiki jana hivyo tunaomba Shirika la Huduma kwa Wanyamapori (KWS) kutusaidia kumfurusha mnyama huyo anayetusababishia hasara,” akasema Bw Wanyoike. Naye mwathiriwa Bw John Mugo aliyegongwa na kuumizwa sehemu moja ya kichwa chake na nyati ameomba KWS ifanye jinsi iwezavyo kuwafurusha na kuwarudisha nyati msituni walikotoka mbali na makazi ya binadamu. Bw Mugo pia ameiomba serikali kupitia KWS kuwafidia waathiriwa ambao mifugo yao imeliwa na simba au wale ambao wamejeruhiwa na nyati. Alisema ripoti iliyofikia ofisi yake ni ile ya nyati ambao wamekuwa wakionekana mitaani n ahata kuvamia wananchi, hasa kwenye maeneo ya Wit una Mkunumbi. Bw Mwavita aidha alisema atafuatilia malalamishi hayo ya kuwepo kwa simba kwenye makazi ya binadamu kuitatua. “Tumepokea ripoti nyingi za nyati kuvamia makazi ya binadamu eneo la Lamu msimu huu wa kiangazi. Hata tumefaulu kuua nyati wawili baada ya kujaribu kuvamia maafisa wetu huko Wit una Mkunumbi. Kilio cha simba sijajulishwa lakini nitafuatilia na kuhakikisha simba husika wanafurushwa kwenye makazi ya watu,” akasema Bw Mwavita. Mnamo Juni, 2020, maagfisa wa KWS walimkamata simba aliyekuwa akiua mifugo na kuhangaisha wakazi eneo la Lake Amu huko Lamu. WAOMBOLEZAJI katika hafla ya mazishi walishuhudia kisa ambapo chifu aliwanyima wanasiasa wawili fursa ya kuhutubu kwa kutumia maikrofoni. Badala yake, chifu wa eneo hilo aliwaalika kwenye jukwaa na kuwaambia wasalimie waliohudhuria mazishi hayo kwa kuwapungia waombolezaji. Baada ya kuwaita mbele katika jukwaa, aliomba wawili hao wasalimiane pamoja kisha wapigwe picha ya pamoja. Tukio hilo lilitokea wakati wa hafla ya mazishi ya mkulima maarufu marehemu Bw Samuel Nzioka Mallei katika Ukumbi wa Nduu ulioko kwenye maeneo ya tarafa ya Mutituni. “Wanafamilia na kanisa hawakuwa na nafasi ya siasa katika programu yao. Ninawauliza mje hapa jukwaani mwapungie watu mikoni bila kuongea kisha mpigwe picha ya pamoja mkisalimiana, ’’ Bw Musyoki Mallei, naibu mkuu wa chifu katika eneo la Nduu alisema. Kulingana na kanisa lililoongoza na liliendesha ibada hiyo, African Brotherhood Church Mutituni, ni kinyume cha sheria kuleta siasa kwenye mazishi ambapo familia zinaomboleza watu wao wa familia waliofariki. Aliyasema hayo mwishoni mwa wiki jana alipozuru mji wa Thika kujionea mwenyewe jinsi ukarabati huo unavyoendelea. Mbunge wa Thika Bw Patrick Wainaina ambaye aliandamana na mkurugenzi huyo aliwashauri wakazi wa eneo la Kang’oki walionunua ardhi mahali hapo wahame haraka kwa sababu wahandisi hao watabomo nyumba zao bila kujali. MKU, WEF waingia katika mkataba wa kuinua wanawake kiuchumi CHUO Kikuu cha Mount Kenya (MKU) kimeingia katika mkataba wa maelewano na kikundi cha wanawake cha Women Enterprise Fund (WEF) kwa lengo la kuwapa mwongozo wa kibiashara. Kikundi hicho kipo chini ya Wizara ya Masuala ya Umma, Vijana na Maswala ya Jinsia. Kikundi hicho kilibuniwa mwaka wa 2007 kwa lengo la kuwahamasisha wanawake jinsi wanavyoweza kupanua biashara zao na kujitegemea wenyewe. Mkurugenzi wa maswala ya ushirikiano wa kimaendeleo MKU Prof Peter Wanderi, alisema ushirikiano wao na kikundi hicho ni hatua ya kupongezwa na wengi kwa sababu utaimarisha ujuzi wa kibiashara kwa kujitegemea. “Wanawake watakaojiunga na chuo hiki watapata mafunzo ya kuwapa mwelekeo wa kupiga hatua kwa biashara zao na pia kujiajiri wenyewe,” alisema Prof Wanderi. Kikundi hicho tayari kimefadhiliwa kikamilifu na serikali huku wakihimizwa kuzingatia maswala ya kibiashara. Baadaye wanawake wapatao 1.8 milioni wamenufaika huku asilimia 97 wakilipa mikopo yao bila kuchelewa. Kulingana na mipango yao wanawake wapatao 1.4 milioni wamepokea mafunzo rasmi ya kibiashara huku idadi ya wanawake 21,000 wakipewa mwongozo wa kupata soko la biashara na kuunganishwa na biashara kubwa sehemu tofauti za nchi. Kati ya mwaka wa 2019 hadi 2024 kikundi hicho kimeweka mikakati ya kuona ya kwamba wanatafuta soko la biashara na mashirika mengine kwa lengo la kupiga hatua zaidi na kuongeza maarifa katika kazi zao. COVID-19: Kenya yathibitisha visa vipya 105 na kufikisha 104,306 idadi jumla WATU 105 zaidi wamepatikana na virusi vya corona nchini Kenya ndani ya muda wa saa 24 zilizopita. Kulingana na taarifa iliyotumwa Jumatatu kwa vyombo vya habari na Wizara ya Afya, visa hivyo vipya vya maambukizi vilipatikana baada ya sampuli kutoka kwa watu 3,573 kupimwa. Idadi jumla ya visa vya maambukizi nchini kuanzia Machi 13, 2020, sasa imefika 104,306 baada ya jumla sampuli 1,269,346 kupimwa. “Kwa bahati mbaya, wagonjwa wanne zaidi walifariki kutokana na ugonjwa huo na hivyo kufikisha idadi jumla ya wale ambao wameangamia kufikia sasa kuwa 1,827,” ikasema taarifa hiyo iliyotiwa saini na Waziri wa Afya Mutahi Kagwe. Jumla ya wagonjwa 49 walithibitishwa kupona ndani ya muda wa saa 24 zilizopita na hivyo kufikisha idadi jumla ya waliopona kufikia Jumatatu kuwa 85,626. “35 kati yao walikuwa wanatunzwa nyumba ilhali 15 walikuwa wamelazwa katika hospitali mbalimbali nchini,” taarifa hiyo ikasema. Wizara hiyo ilisema kuwa jumla ya wagonjwa 333 wamelazwa katika hospitali mbali mbali nchini wakitibiwa corona huku wengine 1,281 wakihudumiwa chini ya Mpango wa Utunzwaji Nyumbani. Wawili hao walikanusha shtaka mnamo Feburuari 17, 2021 katika mtaa wa Kilimani Nairobi wakiwa na nia ya kulaghai walipokea Dola za kimarekani ($) 64,500 (KSh7,095,000) kutoka Bw Hwalla Karim wakidai walikuwa na uwezo wa kumuuzia kilo 20 za dhahabu. Mahakama ilifahamishwa wawili hao walimdanganya Bw Karim watasafirisha kwa ndege dhahabu hiyo kwa ndege hadi mjini Beirut nchini Lebanon. Bw Bashir alikabiliwa na shtaka la kupatikana nchini bila vyeti vya kumruhusu kuishi nchini Kenya. Huku akitokwa na jasho jingi , Bw Bashir alimweleza hakimu kwamba alikuwa na Visa ambayo muda wake umeyoyoma lakini amepewa jingine ya muda kutoka Ubalozi wa Mali nchini Ethiopia inayomruhusu kusafiri hadi nchini Kenya. Hata hivyo, chanzo cha makabiliano baina ya vijana hao hakikubainika. Katika mji wa Kabarnet, kaunti ya Baringo, Dkt Ruto pia alikumbana na kundi la vijana ambao walijaribu kuvuruga mkutano wake wa hadhara. Hata hivyo, Naibu Rais aliwaomba wafuasi wake kumsikiza na wawapuuze vijana hao. “Ningependa kuwaambia wale ambao wanawahonga vijana kwa kuwapa pesa kwamba hawatafaulu. Vijana wa Kabarnet wameelimika na wako na akili. “Wale ambao wanataka kuchochea fujo watumie wake na watoto wao badala ya kuwatumia watoto wa wengine,” Dkt Ruto akasema. “Nataka nikueleze papa hapa mbele ya kila mtu na hakimu..ukiniua utakuwa ukinipata kila mahali,” Akinyi aliyekuwa mwingi wa hasira alimweleza mwanawe mbele ya umati wa watu kortini waliomtazama kwa mshangao. Alisema punde tu anapowasili kwa nyumba mwanawe huyo humwandama na kuanza kumndadizi kile alichotenda na pesa alizotoa kwa akaunti.” “Nataka nikueleze kuwa , pesa ni zangu. Utaenda kufanya kazi upate zako uwe ukitumia jinsi upendavyo,” Akinyi alimweleza mwanawe huku akichemka kwa hasira. Mama huyo alifichua kwamba ndiye amemkodishia nyumba anakoishi na mkewe. “Huyu kijana hafanyi kazi. Ni mimi ninaye mlipia nyumba tangu awache kazi katika kituo kimoja cha habari nchini. Hata juzi nimenunulia mkewe chakula ya Sh4,000 na huyu anakuja kwangu Greenfield kunikemea,”alisema Akinyi. Alisema mwanawe huyo amekuwa akimtisha na kusema “ hawezi ogopa polisi labda ashikwe na maafisa wa kikosi cha polisi cha kupambana na ghasia almaarufu GSU ama kikosi cha Jeshi la Nchi Kavu.” Simba aua mbuzi na kondoo katika vijiji kadhaa Lamu TAHARUKI imetanda kwenye vijiji vya Tewe, Swabaha, Lake Amu na Baharini, tarafa ya Mpeketoni, Kaunti ya Lamu baada ya simba kuvamia na kuua zaidi ya mbuzi na kondoo 10 eneo hilo. Wakazi waliozungumza na Taifa Leo wamesema simba huyo anaaminika kutoka kwenye mbuga ya wanyama ya Boni Dodori ili kujitafutia mawindo rahisi kwenye makazi ya binadamu. Wakazi pia wamelalamikia ongezeko la nyati ambao wamekuwa wakirandaranda ovyo mitaani kwenye vijiji hivyo hasa tangu msimu wa kiangazi ulipoanza mapema mwaka 2021. Kulingana na mmoja wa wakulima wa eneo la Baharini, Bw Kimani Wanyoike, wakazi wamekuwa wakilazimika kulala kwenye mazizi wakilinda mifugo yao usiku ili wasiuawe na kuliwa na simba. “Mbuzi na kondoo kadhaa wameliwa na simba aliyevamia makazi ya binadamu katika vijiji vya hapa tangu wiki jana hivyo tunaomba Shirika la Huduma kwa Wanyamapori (KWS) kutusaidia kumfurusha mnyama huyo anayetusababishia hasara,” akasema Bw Wanyoike. Naye mwathiriwa Bw John Mugo aliyegongwa na kuumizwa sehemu moja ya kichwa chake na nyati ameomba KWS ifanye jinsi iwezavyo kuwafurusha na kuwarudisha nyati msituni walikotoka mbali na makazi ya binadamu. Bw Mugo pia ameiomba serikali kupitia KWS kuwafidia waathiriwa ambao mifugo yao imeliwa na simba au wale ambao wamejeruhiwa na nyati. Alisema ripoti iliyofikia ofisi yake ni ile ya nyati ambao wamekuwa wakionekana mitaani n ahata kuvamia wananchi, hasa kwenye maeneo ya Wit una Mkunumbi. Bw Mwavita aidha alisema atafuatilia malalamishi hayo ya kuwepo kwa simba kwenye makazi ya binadamu kuitatua. “Tumepokea ripoti nyingi za nyati kuvamia makazi ya binadamu eneo la Lamu msimu huu wa kiangazi. Hata tumefaulu kuua nyati wawili baada ya kujaribu kuvamia maafisa wetu huko Wit una Mkunumbi. Kilio cha simba sijajulishwa lakini nitafuatilia na kuhakikisha simba husika wanafurushwa kwenye makazi ya watu,” akasema Bw Mwavita. Mnamo Juni, 2020, maagfisa wa KWS walimkamata simba aliyekuwa akiua mifugo na kuhangaisha wakazi eneo la Lake Amu huko Lamu. Watetea kauli ya Raila kutoteua mwaniaji urais MATAMSHI ya kiongozi wa ODM Raila Odinga kuwa hatawaunga mkono vinara wenzake katika Muungano wa Nasa, umetikisa anga za siasa nchini na kuvutia mseto kuelekea uchaguzi mkuu wa 2022. Bw Odinga aliweka mambo wazi mnamo Jumamosi katika hafla ya mazishi eneobunge la Ndhiwa, Kaunti ya Homa Bay, akisema vinara wenzake walimsaliti baada ya kuingia mitini wakati wa kuapishwa kwake kama Rais wa wananchi mnamo Januari 30, 2018. Hapo jana, wandani wa Bw Odinga katika chama cha ODM walijitokeza na kumtetea kinara wao, wakisema hana nafasi ya kuwavumilia au kujihusisha na viongozi waoga ambao walimsaliti wakati ambapo aliwahitaji mno. Ingawa Bw Odinga mwenyewe bado hajasema wazi kuwa atakuwa debeni, kauli ya wandani wake inaashiria kuwa kigogo huyo wa siasa za upinzani nchini atakuwa akijaribu bahati yake kwa mara ya tano debeni. Baadhi ya wadadisi wa kisiasa nao wamekuwa wakisema waziri huyo mkuu wa zamani yupo pazuri kuingia ikulu kutokana na ukuruba wa kisiasa kati yake na Rais Uhuru Kenyatta maarufu kama ‘handisheki’. “Ndiyo watu wanachukia Raila lakini mtu asikudanganye kuwa hahitaji uungwaji mkono wake. Bw Odinga amevumilia mawimbi makali ya kisiasa na amedumisha wafuasi wake kutokana na mtindo wa kipekee wa siasa zake,” akasema Bw Mbadi. Bw Bosire naye alisema kuwa Bw Odinga ndiye mwanasiasa mwenye hadhi zaidi nchini baada ya Rais Kenyatta na ndiye bora zaidi kutwaa uongozi wa nchi mnamo 2022. “Ndiye mwanasiasa ambaye anaweza kuendesha kampeni zake kivyake. Amekuwa akishinda chaguzi za nyuma na hata kuonekana kama Rais na wafuasi wake bila kuzingatia utawala uliopo mamlakani,” akasema Bw Bosire. Mwanasiasa huyo pia alimsifia Bw Odinga kutokana na kuboresha miundomsingi alipokuwa waziri wa barabara katika utawala wa Rais mstaafu Mwai Kibaki na kama Waziri Mkuu ndani ya serikali ya muungano. Kulingana na wachanganuzi wa masuala ya kisiasa Mark Bichache na Donald Mokua, Bw Odinga ameweza kujidumisha katika siasa za taifa na hata akihiari kutowania Urais bado atakuwa na usemi mkubwa kuhusu anayefaa kumrithi Rais Kenyatta. “Hakuna mwaniaji yeyote ambaye anaweza kupata kura ambazo Bw Odinga atapigiwa bila kuingia kwenye muungano na wagombeaji wengine. Japo alikuwa akikashifiwa kwa msingi wa umri, hilo sasa halina mashiko tena kwa sababu hata Rais wa Marekani Joe Biden ni mzee,” akasema Bw Bichache. “Akipata tu kura chache katika eneo la Kati ataingia ikulu na hilo linawezekana kutokana na ushirikiano kati yake na Rais Kenyatta,” akaongeza. Bw Mokua naye alisema nafuu kwa Bw Odinga ni umaarufu anaojivunia nyanjani na katika miji mikubwa nchini, ambao wawaniaji wengine hawana. Mabw Osoro na Maangi walitiwa nguvuni na maafisa wa polisi, ambapo walisalia kuzuizini kwa zaidi ya saa 12 katika Kituo cha Polisi cha Keroka. Kulingana na Osoro, alizungushwa eneo la Nyanza, katika kile amedai “kuna kiongozi fulani anayejaribu kuonyesha ubabe wa mamlaka”, kwa sababu ya msimamo wake kuwa mwandani na mtetezi wa Naibu wa Rais, Dkt William Ruto. Kwenye kurasa zake za mitandao, mbunge huyo amechapisha akieleza kwamba hatua ya kuzuiwa kuhudhuria hafla ya kumpa heshima za mwisho Mzee Nyachae, ilichochewa kisiasa, kutokana na tofauti zinazoendelea kujiri kati ya kundi la Tangatanga (linaloegemea upande wa Dkt Ruto) na Kieleweke (linaloegemea upande wa Rais Uhuru Kenyatta na kinara wa ODM Bw Raila Odinga). “Charles Nyachae (mwanawe Mzee Nyachae) na mimi ni marafiki wa karibu. Hutangamana naye nikiwa Nairobi. Yeye ni kama kaka yangu mkubwa. Nilimshawishi ajiunge na vuguvugu la ‘Hastla’, na kuunga mkono Dkt Ruto, na akakubali…Tangu afiwe na babake nimekuwa naye katika makazi yake Nairobi, kila siku,” Bw Osoro akasimulia kwenye Facebook. Kwa mujibu wa maelezo ya mbunge huyo, siku ambayo hakumtembelea Bw Charles, ni aliyoratibu Waziri wa Usalama wa Ndani, Dkt Fred Matiang’i kukutana na marafiki na waandalizi wa mazishi ya mwendazake, kwa kile anahoji ulikuwa uamuzi wa hiari. Hata hivyo, anasema alikutana na Bw Charles siku iliyofuata. “Siku ya mazishi, nikijiandaa kukaa niliondolewa na Kamanda wa Kaunti na CCIO (afisa kutoka kitengo cha uhalifu na jinai – DCI), walioniambia wana kila sababu kuamini nilikuwa na mipango viongozi fulani wazomewe. Walinishurutisha niandamane nao, sikukataa,” Osoro akaelezea. Mbunge huyo alisimulia, ilikuwa ziara ya kutoka kituo kimoja cha polisi hadi kingine, chini ya ulinzi mkali wa maafisa wa polisi. Akikashifu kiongozi aliyebana majina yake, kwenye chapisho hilo la Facebook, Bw Osoro alisisitiza hatabadilisha msimamo wake. Mbunge huyo akishikilia anahangaishwa kwa sababu ya uamuzi wake kuunga mkono azma ya Naibu wa Rais Dkt Ruto kuingia Ikulu 2022, alisema taarifa ya majasusi ilidai alikuwa amelipa wahuni wawashambulie kwa maneno baadhi ya viongozi wakizungumza katika hafla ya mazishi ya Mzee Nyachae. MKU, WEF waingia katika mkataba wa kuinua wanawake kiuchumi CHUO Kikuu cha Mount Kenya (MKU) kimeingia katika mkataba wa maelewano na kikundi cha wanawake cha Women Enterprise Fund (WEF) kwa lengo la kuwapa mwongozo wa kibiashara. Kikundi hicho kipo chini ya Wizara ya Masuala ya Umma, Vijana na Maswala ya Jinsia. Kikundi hicho kilibuniwa mwaka wa 2007 kwa lengo la kuwahamasisha wanawake jinsi wanavyoweza kupanua biashara zao na kujitegemea wenyewe. Mkurugenzi wa maswala ya ushirikiano wa kimaendeleo MKU Prof Peter Wanderi, alisema ushirikiano wao na kikundi hicho ni hatua ya kupongezwa na wengi kwa sababu utaimarisha ujuzi wa kibiashara kwa kujitegemea. “Wanawake watakaojiunga na chuo hiki watapata mafunzo ya kuwapa mwelekeo wa kupiga hatua kwa biashara zao na pia kujiajiri wenyewe,” alisema Prof Wanderi. Kikundi hicho tayari kimefadhiliwa kikamilifu na serikali huku wakihimizwa kuzingatia maswala ya kibiashara. Baadaye wanawake wapatao 1.8 milioni wamenufaika huku asilimia 97 wakilipa mikopo yao bila kuchelewa. Kulingana na mipango yao wanawake wapatao 1.4 milioni wamepokea mafunzo rasmi ya kibiashara huku idadi ya wanawake 21,000 wakipewa mwongozo wa kupata soko la biashara na kuunganishwa na biashara kubwa sehemu tofauti za nchi. Kati ya mwaka wa 2019 hadi 2024 kikundi hicho kimeweka mikakati ya kuona ya kwamba wanatafuta soko la biashara na mashirika mengine kwa lengo la kupiga hatua zaidi na kuongeza maarifa katika kazi zao. Atupwa jela miaka mitatu kwa kuiba chupi MWANAUME mmmoja amehukumiwa kifungo cha miaka mitatu gerezani baada ya kupatikana na hatia ya kuiba chupi. Bw Stephen Ochieng alipokezwa adhabu hiyo na mahakama ya Makadara, kufuatia kesi iliyowasilishwa ambapo alipatikana makosa ya kuiba chupi katika makao makuu ya Shirika la Huduma kwa Taifa (NYS), jijini Nairobi. Kulingana na uamuzi uliotolewa na hakimu mkuu, Bw Heston Nyaga, mshtakiwa aliingia katika nyumba ya Antony Munene na kuiba chupi, spika ya redio na nyundo ndogo. Mwilu alalamikia rundo la kesi kortini Jaji Mwilu aliwazomea mahakimu wenye utendakazi duni kwa kukosa kutilia maanani kazi yao, hivyo kusababisha kurundikana kwa kesi mahakamani, licha ya juhudi mbalimbali za Idara ya Mahakama kusikiza kesi ambazo zimejikokota kwa zaidi ya miaka mitano. Alisema atafanya ziara za ghafla hivi karibuni katika baadhi ya korti kote nchini ambapo amepokea malalamishi. Kufikia Juni 2020, kulikuwa na kesi 483,864 zilizosalia katika Korti za Mahakimu. Idadi hii iliongezeka hadi kesi 524,664 zilizosalia kufikia Disemba 2020, alieleza Kaimu Jaji Mkuu huyo. “Huku kasi ya kumalizia kesi ikiwa jumla ya asilimia 72 katika korti zote za Mahakimu, licha ya mahakimu kujitahidi vilivyo, kesi ambazo hazijasikizwa zimeongezeka,” alisema Jaji Mwilu. Alisema haya katika warsha ya awamu ya nane inayoendelea ya wasimamizi wa korti mbalimbali nchini, mjini Kisumu, Jumanne. Warsha hiyo pia inahudhuriwa na Msajili Mkuu wa Idara ya Mahakama, Bi Anne Amadi. Mkutano huo wa wiki moja ambao kauli mbiu yake ni ‘Uboreshaji wa Utendakazi kupitia Uimarishaji wa Maadili na Nidhamu’ umewaleta pamoja karibu mahakimu wasimamizi 157 kutoka kote nchini. Kulingana na Ripoti ya Nusu Mwaka kuhusu Takwimu za Mrundiko wa Kesi kutoka Idara ya Mipangilio na Utendakazi wa Mashirika (DPOP), katika bajeti ya 2020-21 kuanzia Julai 2020 hadi Disemba 31, inaonyesha kuwa kati ya jumla ya kesi 141,392 zilizowasilishwa, ni kesi 101,605, zilisuluhishwa katika kipindi hicho. Kufikia Januari 2017, wakati mradi wa Kustawisha Mageuzi ya Idara ya Mahakama (SJT) (Mwongozo wa Mikakati ya Idara ya Mahakama) ulipozinduliwa, kulikuwa na kesi 106,134 zilizodumu kwa zaidi ya miaka mitano katika mahakama za chini. Sekta ya afya pabaya maskini kwa matajiri wakiathirika KUFELI kwa serikali kushughulikia changamoto zinazoathiri sekta ya afya kumechangia Wakenya wengi kufariki kutokana na maradhi ambayo yanaweza kutibiwa humu nchini kwa gharama ya chini. Ukosefu wa dawa, vifaa vya matibabu na migomo ya kila mara ya wahudumu wa afya ni miongoni wa matatizo ambayo yanasibu sekta hii ambayo ni muhimu zaidi kwa ustawi wa nchi. Hii ni kando na sakata ya mabilioni ya fedha ambayo imeathiri asasi muhimu kama vile Mamlaka ya Dawa (KEMSA). Hali imekuwa mbaya zaidi kufuatia mlipuko wa janga la Covid-19 mapema mwaka 2020 ambapo serikali ilielekeza juhudi na rasilimali nyingi katika vita dhidi ya janga hilo na kutelekeza maradhi mengine, kama vile kansa. Hii ni licha ya kwamba Afya Kwa Wote (UHC) ni mojawapo ya Ajenda Nne Kuu za Maendeleo ambazo serikali ya Jubilee imeazimia kutekeleza ifikapo mwaka wa 2022. Utekelezaji wa mpango huo kwa njia ya majaribio katika kaunti za Kisumu, Isiolo, Machakos na Nyeri haujazaa matundo yoyote kwani idadi kubwa ya raia wamekuwa wakifariki kutokana na maradhi ya kawaida. Isitoshe, mpango huo haujatekelezwa katika kaunti zingine 43 alivyoahidi Rais Uhuru Kenyatta mnamo 2018 Desemba alipoongoza uzinduzi wake mjini Kisumu. Katibu Mkuu wa Chama cha Madaktari Nchini (KMPDU) Chibanzi Mwachonda juzi alinukuliwa akisema kuwa mpango wa UHC hauwezi kufaulu ikiwa serikali haiyapi kipaumbele masilahi ya wahudumu wa afya. “Sisi kama wahudumu wa afya ndio kiungo muhimu zaidi katika kufanikishwa kwa mpango huo. Ikiwa masilahi yetu hayatashughulikiwa basi UHC itasalia kuwa ndoto. Wakenya hawanufaiki kutokana na mpango huo ikiwa wahudumu wa afya wataendelea kunyimwa haki yao kama vile marupurupu, bima ya matibabu na vifaa vya kazi,” akasema Dkt Mwachonda. Madaktari, wauguzi, na wahudumu wengine wamekuwa wakigoma tangu mwaka jana wakidai walipwe marupurupu pamoja na mahitaji mengine wakati huu wa janga la corona. Bima ya Kitaifa ya Matibabu (NHIF) nayo imefeli kwa kufeli kugharamia sehemu kubwa ya gharama ya magonjwa sugu kama vile corona na kansa. Hazina hiyo imekuwa ikilipia gharama ndogo zaidi huku wagonjwa wakilazimika kujazia gharamia nyinginezo. Licha ya kwamba ni watu wa kawaida ndio huathirika zaidi kutokana na kufeli kwa sekta ya afya nchini, watu mashuhuri pia hawajasazwa. Hii ni kufuatia vifo ambavyo vimekuwa vikitokea katika siku za hivi karibu na hivi punde kufariki akiwa ni Mbunge wa Juja Francis Munyao Waititu. Magonjwa sugu kama saratani yameondokea kuwa chanzo cha vifo vya Wakenya haswa wale wenye mapato ya chini kutokana na gharama kuwa ya tiba. Magonjwa hayo sugu husababishwa na mambo mengi ikiwemo kemikali ambayo hutumiwa kunyunyizia mazao shambani na bidhaa mbalimbali za tumbaku ambayo huruhusiwa kuingizwa nchini kiholela. Majuzi ilifuchuka kuwa kampuni ya sigara, BAT, inaendelea kusambaza bidhaa kwa jina ‘Lyfy’ ambayo hutumiwa na vijana kama mbadala wa sigara. Uchunguzi wa kisayansi umabaini kuwa bidhaa hii ina kemikali ya “nicotine” yenye madhara makubwa mwilini mwa mwanadamu. Hii ni licha ya kupigwa marufuku na Waziri wa Afya Mutahi Kagwe. Kulingana na takwimu kutoka kwa Shirika la Kitaifa la Takwimu (KNBS) karibu Wakenya 40,000 hupatikana kuugua kansa kila mwaka, huku karibu 15,000 miongoni wakiwa Wakenya wa kawaida wasio na uwezo kifedha. Mwenyekiti wa Kenya Network of Cancer Organizations (KNCO) David Makumi anasema asilimia 75 ya wagonjwa wa kansa husaka matibabu mataifa ya nje kwa sababu serikali imefeli kuanzisha vituo vya tiba hiyo nchini. “Hali hii imechangizwa ana usimamizi mbaya wa sekta ya afya na kukithiri kwa sakata za ufisadi. Zaidi ya Sh10 bilioni ambazo Wakenya hutumia kila mwaka kugharamia matibabu nje ni pesa nyingi ambazo zinaweza kutumiwa kuanzisha vituo vya kuwahudumia wagonjwa wa kansa nchini,” akasema. Wito serikali isiingize nchi kwa madeni zaidi MUUNGANO wa wadau katika masuala ya uchumi na biashara wametoa wito kwa wizara ya Fedha itilie maanani hali ya sasa ya kiuchumi inapotayarisha makadirio ya bajeti ya mwaka huu wa kifedha kuepusha Kenya isizame zaidi katika lindi la madeni. Washika dau hao wakiongozwa na Mbunge wa Kiambu Mjini Bw Jude Njomo, walisema ipo haja ya kuzindua utaratibu wa kuandaa bajeti kwa lengo la kuimarisha nidhamu katika udhibiti wa kuongezeka kwa deni la kitaifa. Bw Njomo alisema hayo wakati wa mkutano uliojumuisha Kamati ya Bajeti ya Bunge, Taasisi ya Umma kuhusu utafiti na mwongozo (KIPPRA), Tume ya Ugavi wa Rasilmali (CRA), Jumuiya ya kuokoa Uchumi na Wadau wa Ushauri wa Westminster mjini Mombasa. Kufuatia kuwasilishwa kwa mwongozo wa maandalizi ya Bajeti na Taarifa ya Kimikakati kuhusu masuala ya bajeti ya 2021 bungeni wiki iliyopita , Bw Njomo alisema wakati umewadia wa kuimarisha nidhamu katika udhibiti wa madeni. Muungano huu wa washika dau katika masuala ya kiuchumi hujumuisha wabunge pamoja na watalaam wengine waliobobea katika masuala ya kiuchumi. Baada ya kupata idhini ya Spika wa bunge la kataifia, muungano huu wa washika dau hukongamana kubuni miongozo na kuelekeza majadiliano bungeni. Washiriki katika kongamano hilo lililofanyiwa mjini Mombasa waliitaka wizara ya fedha itilie maanani athari za janga Covid-19 kwa wananchi inapoibua taratibu za ufufuzi wa uchumi. Katika mawasilisho yake shirika la Okoa Uchumi lilitoa wito Bunge lihakikishe mzigo wa madeni umepunguzwa kwa asilimia 50 katika makadirio ya bajeti ya 2021/2022. Hazina kuu ya taifa imeanza kuweka mikakati ya kuomba deni zaidi ndipo ikimu bajeti ya mwaka wa 2021/2022.Kufikia sasa serikali imekopa zaidi ya Sh1 trilioni Nafasi ipo kuimarisha BBI iwafae Wakenya – Mudavadi KINGOZI wa ANC Bw Musalia Mudavadi amesema Ripoti ya Mpango wa Maridhiano (BBI) ingali na nafasi kuimarishwa licha ya serikali za ugatuzi kuidhinisha ielekee bunge la kitaifa na seneti kujadiliwa ili kura ya maamuzi kuandaliwa. Mradi wa ujenzi wa kituo cha elimu na mafunzo kukabiliana na itikadi kali na ugaidi wazinduliwa Lamu SERIKALI imezindua mradi wa Sh347 milioni wa ujenzi wa kituo maalum cha elimu na taasisi ya kiufundi kusaidia kuwanasua vijana kutoka kwa itikadi kali na ugaidi kwenye msitu wa Boni. Mradi huo ambao ukikamilika utawawezesha vijana wa vijiji vya msitu wa Boni kupokezwa elimu na ujuzi. Unatekelezwa kwenye eneo la Bar’goni, tarafa ya Hindi, Kaunti ya Lamu. Akihutubia umma wakati wa hafla ya uzinduzi wa mradi huo kijijini Bar’goni, Mwenyekiti wa Tume ya Kuajiri Polisi nchini (NPSC), Eliud Kinuthia, alitaja Lamu na Kwale kuwa kaunti ambazo serikali ilizipa kipaumbele katika utekelezaji wa miradi hiyo. Alisema vijana wengi kwenye kaunti hizo mbili kwa miaka mingi wamekuwa wakikabiliwa na changamoto za itikadi kali na kuishia kusajiliwa kuingia makundi ya uhalifu, ikiwemo al-Shabaab. Bw Kinuthia alisema mbali na serikali kuendeleza operesheni ya usalama ya Linda Boni kwenye msitu wa Boni, Kaunti ya Lamu, ilionelea vyema kwamba mbinu mbadala ambayo ni kuwapa vijana elimu izinduliwe ili kusaidia kufaulisha harakati za kumaliza ugaidi miongoni mwa jamii. Alisema mradi wa ujenzi wa shule hiyo maalum ya upili na chuo cha kiufundi kijijini Bar’goni unatarajiwa kuchukua muda wa miaka miwili kabla ya kukamilika. Tayari mwanakandarasi aliyepata zabuni ya mradi huo amepewa siku 90 kukamilisha, ambapo serikali imetoa Sh 10 milioni kwa utekelezaji na kukamilika kwa awamu ya kwanza ya mradi huo. “Leo tuko hapa Bar’goni kuzindua rasmi ujenzi wa shule maalum ya upili na chou cha kiufundi. Lengo la mradi huu ambao utagharimu serikali Sh 347 milioni ukikamilika ni kupanua eneo hili la operesheni na kuwanasua vijana kutoka kwa itikadi kali na ugaidi kupitia elimu. Ningeomba jamii kushirikiana na serikali ili kufaulisha mpango huu,” akasema Bw Kinuthia. Mbunge wa Lamu Magharibi, Stanley Muthama alitaja mradi huo kuwa mwamko mpya hasa kwa jamii ndogo ya Waboni ambayo imekuwa ikilalamika kuhusiana na hali duni ya elimu vijijini mwao. Bw Muthama aliwataka wananchi, hasa Waboni kujitolea na kuwapeleka Watoto wao shuleni na vyuoni wasome ili wasaidie kubadilisha Maisha ya jamii hiyo ndogo. “Namshukuru Rais Uhuru Kenyatta kwa kuchagua Lamu kuwa miongoni mwa kaunti zenye kunufaika na mpango huo wa kituo maalum cha elimu na chou cha kiufundi. Eneo la Waboni limekuwa na changamoto tele za elimu kutokana na utovu wa usalama unaochangiwa na al-Shabaab. Nashukuru kwamba eneo hili la msitu wa Boni ni salama na maendeleo yanazidi kuafikiwa hapa,” akasema Bw Muthama. Wazazi washauriwa kuangazia majukumu yao WAZAZI wanapitia changamoto tele katika maswala ya malezi na kwa hivyo ni vyema kupata mawaidha ya kila mara ili kukabiliana nazo. Kanisa la Glory Outreach Assemblies (GOA) lililoko Kahawa Wendani limejitolea kufanya mikutano ya kila mara ili kuwahamasisha wazazi jinsi ya kukaa vyema na watoto wao wanapokuwa nyumbani. Askofu mkuu wa kanisa hilo Bw David Munyiri, mnamo Jumatatu katika semina moja alisema kanisa lina jukumu kubwa la kuhamasisha wazazi namna ya kukabiliana na changamoto hizo za wana wao. “Tunataka kuona ya kwamba kanisa linachukua mstari wa mbele kuwapa wazazi mawaidha ya jinsi wanavyoweza kukaa na watoto wao. Wazazi nao ni lazima wawajibike ipasavyo wakati wa malezi,” alisema Bw Munyiri. Alisema hata watoto nao wanasongwa na mambo mengi akilini kwa sababu utapata watoto wakija kanisani kudai kuwa mwalimu wake alimtukana na kwa hiyo ni njia mbovu ya kumkuza mwanafunzi ukiwa mwalimu. Aliongeza kusema ya kwamba wazazi wawe na wakati wa kuzungumza na watoto wao kwa sababu imebainika ya kwamba wazazi wengi wanahusudu kazi kuliko maswala ya familia. “Kila mzazi ana jukumu la kuchukua muda wake kumuelewa mtoto wake vyema ili kujua matatizo yake. Hii inahitaji ushirikiano mwema na upendo,” alisema mchungaji huyo. “Kwa hivyo wazazi wanastahili kufuatilia kwa makini ni mambo gani ambayo watoto hao wanafuatilia kwa simu zao na katika mitandao. Sio vyema kumkataza kutumia vifaa hivyo lakini cha muhimu ni kumuelimisha hatari iliyopo iwapo atatumia visivyo kifaa hicho,” alisema Bi Wakaba. Alisema ni vyema kuelewa mazingira ya watoto hao na kufuatilia kila mara mambo wanayofanya na wenzao. “Tunataka kuona watoto wenye nidhamu wala sio watundu ambao wanatenda mambo yao kutokana na hisia za wanafunzi wenzao,” alisema Bi Wanyoike. Naye Bi Sophia Wanjiru ambaye ni mzazi alisema kanisa ni pahala pazuri pa kutafuta ushauri kwani siku hizi mambo yamevuka mipaka. “Tunajua kanisa ndipo pahala pazuri pa kupata mawaidha kutoka kwa wachungaji na hapo ndipo pia maswala ya kifamilia yanapatikana. Kwa hivyo sisi kama wazazi tuwe mstari wa mbele kutekeleza wajibu wetu wa kulea watoto jinsi ipasavyo,” alisema Bi Wanjiru. Bw Herd alikuwa mmoja wa wakurugenzi wa ASL na WBL zinazotengeneza pombe kali na vinywaji vinginevyo. “Kwa lugha rahisi hii mahakama ilimwamuru DPP atukabidhi ushahidi wote lakini akakaidi hiyo amri.Badala ya kutupa ushahidi sasa amewasilisha barua ya kutamatisha kesi dhidi ya mshtakiwa mmoja,” alisema Bw Miller. Bi Mutuku aliahirisha kesi hiyo hadi Machi 19 atakapopokea mawasilisho ya kila mmoja kuhusu ombi la “kumshurutisha DPP awakabidhi ushahidi aliotegemea kufikia uamuzi wa kuwashtaki Bw Kariuki na wengine na ule aliofikia kumgeuza mshtakiwa shahidi.” Kesi ya ufisadi ya Obado na wanawe kuendelea Nairobi MAHAKAMA kuu jana ilikataa kuhamisha kesi ya ufisadi wa Sh73milioni dhidi ya Gavana Okoth Obado , wanawe na wafanyabiashara wengine kusikizwa na kuamuliwa katika mahakama ya Migori. Akitupilia mbali ombi hilo lililowasilishwa na mmoja wa washukiwa walioshtakiwa pamoja na Bw Obado , Jaji James Wakiaga alisema washtakiwa wengine 12 wanataka kesi iendelee katika mahakama ya Milimani Nairobi. Asilimia 24 ya Wakenya hatarini kufa njaa KENYA imeorodheshwa ya 84 miongoni mwa nchi 107 ulimwenguni ambazo raia wake wanakabiliwa na hali hatari ya njaa. Hali hii imesababisha asilimia 23.7 ya raia wote humu nchini hukosa lishe bora, watoto kudumaa katika ukuaji na hali mbaya ya afya ya waathiriwa. Kulingana na ripoti ya hali ya njaa ulimwenguni, ya mwaka 2020 iliyotolewa Jumatano, Kenya inakabiliwa na wakati mgumu kumaliza njaa miongoni mwa raia wake na kutoa lishe bora kabla ya 2030. Waandalizi wa ripoti ya Global Hunger Index wanasema kwamba miaka ya maisha ya Wakenya inatarajiwa kupungua kwa sababu ya kukosa chakula na lishe bora. Ripoti hiyo inasema kwamba ingawa Kenya imepiga hatua katika kukabiliana na hali ya njaa kutoka nambari 86 mwaka 2019 hadi 84 mwaka 2020, hatua zaidi zinahitajika kuokoa raia hasa watoto wanaokosa kukua vyema. Ripoti inaeleza kwamba asilimia 31.1 ya watoto nchini hudumaa kwa sababu ya njaa na ukosefu wa lishe bora, asilimia 4.9 wana uzani uliopungua ikilinganishwa na miaka yao na asilimia 4.1 hufariki kabla ya kufikisha umri wa miaka mitano kwa sababu ya njaa. “Watoto ndio huathiriwa zaidi na ukosefu wa chakula cha kutosha, wanakosa kukua vyema, kuwa na uzani uliopungua na kufa,” alisema Kelvin Shingles mkurugenzi wa shirika la Welt Hunger Hifle lililoandaa ripoti hiyo iliyotolewa Jumatano. Hali hii mbaya zaidi katika kaunti kame vile Kitui na Pokot Magharibi ambapo ripoti inasema asilimia 40 ya watoto hawakui vyema. Japo awali hali hii ilihusishwa na uhaba wa mvua na mabadiliko ya tabianchi, ripoti hiyo inasema inaweza kuwa mbaya zaidi mwaka huu kufuatia athari za janga la corona na uvamizi wa nzige. Wadau walia utalii unaendelea kusambaratika nchini SEKTA ya Utalii eneo la Pwani inazidi kudorora huku janga la corona likiendelea kuathiri biashara nchini. Wawekezaji wa utalii wanasema wanaendelea kukadiria hasara kubwa kufuatia janga hilo na kuzorota kwa uchumi. Kufikia sasa hoteli za pwani zina asilimia 20 ya wageni huku msimu wa chini wa wageni ukiingia baada ya mwaka mgumu wa utalii wa 2020 kufuatia janga hilo ambalo lililemaza utalii na usafiri. Wawekezaji hao waliokuwa wakitegemea watalii wa humu nchini baada ya wale wa kimataifa kususia kusafiri kufuatia janga hilo wamebakia bila wageni katika hoteli zao. Juhudi za serikali kuokoa sekta hiyo pia inakadiriwa zinagonga mwamba baada ya wawekezaji wengi kususia mkopo wa Sh3 bilioni ili kujinasua. Wanadai kuwa serikali imeweka sheria kali za mkopo huo. Wakiongozwa na Mwenyekiti wa Wawekezaji wa Utalii nchini Bw Mohamed Hersi, Afisa Mkuu wa Muungano wa Watalii Pwani Julius Owino na Afisa Mkuu wa Muungano wa Wafanyakazi wa Hoteli nchini tawi la Pwani, Dkt Sam Ikwaye, walisema wageni wa humu nchini ndio wamekuwa wakipiga jeki sekta hiyo. “Tunaishi siku baada ya siku, hatujui siku zetu za usoni. Awali tulidhani chanjo ya corona ndio sulu hisho lakini tunaendelea kushuhudia maafa hususan Uingereza ambapo mambo yanazidi kuwa magumu. Nchi nyingi ambazo ni soko letu la utalii zimefungwa tena sababu ya maambukizi ya corona,” alisema Bw Hersi. Hata hivyo, kutokuwa na uhakika kumewalazimisha wamiliki wa hoteli kuanza kubuni mbinu maalum ili kushawishi soko la ndani na vivutio vingine. Wamiliki hao wanapunguza ada za hoteli. “Hoteli zinatoa viwango vya chini kabisa ambavyo havijawahi kufanyika katika historia kutokana na janga hili. Hata hivyo tangu Januari, vituo hivyo vimebaki tupu,” akasema Bw Owino. Utalii ni uti wa mgongo wa uchumi wa ukanda wa Pwani unaoajiri wafanyakazi 12,800. Lakini kwa sasa nusu ya wafanyakazi hao wanafanya kazi kwa mshahara wa asilimia 50 kwa sababu ya kudorora kwa uchumi. Mei mwaka jana, Rais Uhuru Kenyatta alizindua mkopo wa Sh3 bilioni ili wawekezaji wa utalii wajinasue kutoka kwa changamoto. Hata hivyo, wawekezaji wengi bado hawajachukua mkopo huo. Wawekezaji hao wanaitaka serikali kupunguza kodi na gharama za ada ya umeme wakisema iko juu. Eneo la Pwani lilipewa mgao mkubwa wa mkopo huo wa Sh1.8 bilioni kati ya Sh3 bilioni sababu uchumi wake unategemea utalii. Wamiliki wa hoteli wanapewa mkopo huo kwa kiwango cha riba ya asilimia tano. Bw Owino alieleza wasiwasi wake kwamba endapo wamiliki wa hoteli hawatochukua mikopo hiyo huenda ikaregeshwa serikali kuu. “Tunatoka katika kipindi kigumu lakini lazima tung’ang’ane. Tunaisihi serikali kupunguza ushuru ambao bado uko juu kutoka asilimia 16 hadi 14. Serikali inafaa kufutilia mbali kodi za mwaka 2020 sababu hakukuwa na biashara,” alisisitiza Bw Owino. Hata hivyo wawekezaji hao wana matumaini kwamaba sekta hiyo itafufuka kwanzia likizo ya Agosti. Walisema asilimia 80 ya faida wanazopata kwenye biashara hizo huregea kwenye mahoteli ili kuendesha sekta hiyo. Dkt Ikwaye alisema utalii wa ndani huendeshwa kulingana na kalenda ya elimu. “Lakini badala ya wakenya kusafiri watu wanafikiria karo za shule, janga hili limeathiri soko letu. Serikali inaa ibuni sheria zitakazoongoza ufufuaji wa sekta hii. Lakini mfumo unaochukuliwa na serikali utalemaza utalii sababu ya kuinyima wizara fedha za kuuuza Kenya,” alisisitiza Dkt Ikwaye. “Ninawaagiza mawaziri wa Utalii na Kawi mtawalia kufika mbele ya Seneti na kuelezea hali iliyosababisha mkasa huo, ambapo twiga aina ya Rothchild’s walifariki,” akasema. Kisa hicho kimesababisha hisia kali kutoka kwa viongozi na wanaharakati wa uhifadhi wa wanyama. “Utakuwa mfano mbaya ikiwa hakuna yeyote atakayeadhibiwa kutokana na kutowajibika huko. Zaidi ya hayo, wizara zote husika zinapaswa kufanya tathmini ya pamoja kuhusu hali ya usalama katika mashamba yote ya kuwahifadhi wanyamapori nchini,” akasema Bw Khaniri. Faki ataka nakala za BBI kwa Kiswahili SENETA wa Mombasa Mohamed Faki ameitaka serikali ichapishe nakala ya mswada wa ripoti ya Jopokazi la Maridhiano (BBI) kwa lugha ya Kiswahili ambayo itaeleweka na Wakenya wengi. Baada ya kaunti 40 kupitisha mswada huo, Bw Faki alisema sasa kibarua kilichoko ni kwa Wakenya kuisoma ripoti hiyo kwa undani na kuelewa yaliyomo kabla ya kufanya uamuzi kwenye kura ya maamuzi. Alisisitiza kuwa wengi wataelewa BBI iwapo nakala hizo zitachapishwa kwa Kiswahili. Seneta huyo alikuwa akizungumza katika hoteli moja mjini Mombasa wakati wa uzinduzi wa matandiko maalum ya mezani yenye nembo ya Taifa Leo yatakayotumika kwenye mikahawa na hoteli mbalimbali Pwani. Aidha, mwanasiasa huyo aliirai Kampuni ya Habari ya Nation Media Group ambayo inamiliki gazeti hili kuchapisha nakala za BBI kwa lugha ya Kiswahili ili Wakenya wapate nafasi ya kusoma mswada huo wanaponunua gazeti hilo. Kauli yake ilitokana na uwezekano kwamba Tume Huru ya Uchaguzi na Mipaka huenda isiwe na bajeti ya kugharimia uchapishaji wa mswada huo kwa lugha ya Kiswahili. “Tunashukuru kwamba tuna Shirika la Nation ambalo limetupa nafasi ya kusoma habari kwa lugha rahisi ambayo tunaielewa kupitia gazeti la Taifa Leo. Kwa kuwa tuko katika mwaka wa siasa mchapishe nakala za BBI kwa lugha ya Kiswahili ili wasomaji waelewe masuala yaliyomo na kujiamulia,” akasema Bw Faki. Kiongozi huyo alimiminia sifa gazeti hili akisema limesaidia katika makuzi ya lugha na masomo mengine kwa wanafunzi shuleni kupitia mradi wa kuchapisha majaribio ya mitihani magazetini almaarufu NiE “Mombasa ndicho kitovu cha Kiswahili na uzinduzi huu ni hidaya kwetu. Kupitia matandiko haya tutaweza kusoma Taifa Leo na kufahamu matukio yanayojiri sehemu mbalimbali,” akaongeza Afisa Mkuu wa Kitengo cha Mahusiano na Mauzo wa NMG Clifford Machoka naye aliwataka wakazi wa Pwani na Wakenya wote waendelee kusoma gazeti la Taifa Leo ambalo linalotoa habari kwa lugha inayoeleweka na watu wote. “Tunawashukuru sana kwa kusoma Taifa Leo kila mara. Nyie ndio mashabiki nambari moja wa wa gazeti na tunafanya juu chini kuhakikisha kwamba mnapata habari moto moto. Pia tungependa kusikiza maoni yenu kuhusu masuala tunayofaa kuyakumbatia ili kuboresha zaidi gazeti hili. Muwe huru kuzungumza nasi kila wakati,” akasihi Bw Machoka. Aliongeza kwamba gazeti hili litasambazwa zaidi katika eneo hilo na maeneo mengine nchini ili kuwafikia wananchi, lengo kuu likiwa kuongeza ufasaha katika lugha ya Kiswahili. Mfanyabiashara aliuawa kinyama – Uchunguzi UCHUNGUZI wa maiti ya mfanyabiashara Caroline Wanjiku Maina umefichua kuwa alifariki kutokana na majeraha mabaya utosini na mgongoni. Familia ya marehemu pia ilisema uchunguzi huo ulidhihirisha kwamba marehemu alijeruhiwa vibaya sana kwenye makalio. “Tumeelezwa kama familia na kuridhika na uchunguzi huo. Alifariki kutokana na majeraha kichwani baada ya kugongwa utosini na mgongoni,” akasema dadaye mkubwa Rose Thongori. “Pia alikuwa na majeraha mabaya sana makalioni na gololi za macho yake hazikung’olewa jinsi ilivyokuwa ikidaiwa licha ya kuwa mwili ulikuwa umeanza kuoza,” akaongeza. Marehemu atazikwa leo katika kijiji cha Kangari, Murang’a na amewaacha watoto wawili. Bi Wanjiku aliyekuwa mfanyakazi wa benki ya Co-operative ya Embu alihadaiwa na kutekwa nyara baada ya kuahidiwa kwamba angeongezewa akiba yake ya Sh350,000 zilizokuwa katika shirika la akiba na mikopo la Stima (Sacco). Alitoa hela hizo kwenye tawi la benki hiyo katika jengo la Stima Plaza mnamo Februari 12 kabla kuondoka ili akutane na mmoja wa waliodaiwa kumteka nyara na aliyekuwa mpenziwe katika mtaa wa Ngara, Nairobi. Mwili wake baadaye ulipatikana umetupwa katika Shule ya Msingi ya Gatina, mtaani Kawangware siku iliyofuatia huku washukiwa wanne wakitiwa mbaroni. Wanne hao ni Edwin Otieno Odiwuor, Stevenson Oduor Ouma, Samwel Okoth Adinda na Mercy Gitiri Mongo ambaye alikuwa mkurugenzi mkuu wa Shirika la NYS Kaunti ya Embu. Alisema hayo wakati akizungumzia wamiliki wa tuktuk eneo la Githurai 45. Akiwaahidi kuwapiga jeki, mbunge huyo aliwahimiza kutengeneza makundi ya kijamii ili waweze kuimarisha biashara yao ya usafiri na uchukuzi eneo hilo kupitia mikopo ya serikali. “Kufikia sasa nimesambaza zaidi ya Sh75 milioni kwa makundi mbalimbali eneobunge la Ruiru. Ninawahimiza muunde makundi ili mfaidike,” akaambia wahudumu hao. Mtaa wa Githurai 45 uko katika eneobunge la Ruiru, Kaunti ya Kiambu. “Mhakikishe kundi mtakalotengeneza limesajiliwa chini ya Idara ya Masuala ya Jinsia Utamaduni na Huduma za Kijamii (SCDO),” akashauri. SCDO ni idara ya serikali inayosajili makundi ya kijamii baada ya kuwasilisha ajenda, malengo, idadi ya wanachama na kumbukumbu za mikutano iliyoandaliwa ili kuyaunda. Siku kadha zilizopita, Rais Uhuru Kenyatta aliwataka vijana kuchukua mikopo ya serikali ili waanzishe biashara na pia kujiendeleza kimaisha. Rais Kenyatta alisema hayo baada ya kukutana na wawekezaji wachanga kutoka maeneo tofauti nchini katika Uga wa Kimataifa wa Safaricom Kasarani, jijini Nairobi. Mikopo ya serikali inasifiwa kwa kutotozwa riba ya juu na pia wanaoichukua kupewa muda wa kutosha kurejesha pesa. “Ninawaagiza mawaziri wa Utalii na Kawi mtawalia kufika mbele ya Seneti na kuelezea hali iliyosababisha mkasa huo, ambapo twiga aina ya Rothchild’s walifariki,” akasema. Kisa hicho kimesababisha hisia kali kutoka kwa viongozi na wanaharakati wa uhifadhi wa wanyama. “Utakuwa mfano mbaya ikiwa hakuna yeyote atakayeadhibiwa kutokana na kutowajibika huko. Zaidi ya hayo, wizara zote husika zinapaswa kufanya tathmini ya pamoja kuhusu hali ya usalama katika mashamba yote ya kuwahifadhi wanyamapori nchini,” akasema Bw Khaniri. Marudio ya uchaguzi wa viongozi wa GTMA yafanyika kwa amani na utulivu HATIMAYE uchaguzi wa viongozi wa muungano wa wahudumu wa tuktuk eneo la Githurai 45 (GTMA), kiungani mwa jiji la Nairobi, umefanyika. Uchaguzi huo umefanyika miezi mitatu baada ya uliofanyika mnamo Novemba 13, 2020 kufutiliwa mbali kwa madai ya kukumbwa na udanganyifu wa kura. Baadhi ya wagombea walipinga matokeo, wakihoji kwamba zoezi hilo halikuwa la huru, haki na uwazi. Waliwasilisha malalamishi kwa Afisi ya Masuala ya Jinsia, Utamaduni na Huduma za Kijamii (SCDO), Kaunti Ndogo ya Ruiru,na iliyosimamia shughuli hiyo. Ushahidi uliotolewa uliishawishi SCDO kuharamisha matokeo. Muungano huo umejumuisha tuktuk na magari madogo aina ya maruti, kijumla yakikadiriwa kuwa zaidi ya 300. Aidha, marudio ya uchaguzi huo yalihusisha wamiliki pekee, ambapo wapiga kura 114 ndio walijitokeza. Shughuli hiyo ilianza mwendo wa saa nne asubuhi, chini ya usimamizi wa Bi Ann Kamau, afisa kutoka SCDO na ambaye pia aliandamana na maafisa kadha. Lilifanyika katika ukumbi wa mikutano ulioko katika afisi ya D.O Githurai, Ruiru, chini ya ulinzi wa maafisa wawili wa polisi. Kinyume na ilivyotarajiwa fujo na vurugu kuzuka, marudio hayo yalisheheni amani na mpangilio wa aina yake. “Nimefurahishwa na jinsi wapiga kura walishiriki zoezi zima, kwa amani na utulivu. Mpangilio wa maandalizi ulikuwa bora,” akaridhia Bi Kamau. Nyadhifa zilizowaniwa ni pamoja na nafasi ya mwenyekiti wa GTMA, naibu mwenyekiti, katibu mkuu, karani, naibu karani, mweka hazina na kiongozi wa nidhamu. Maafisa kutoka Afisi ya Masuala ya Jinsia, Utamaduni na Huduma za Kijamii (SCDO), Kaunti Ndogo ya Ruiru wakisimamia uchaguzi wa viongozi wa muungano wa wahudumu wa tuktuk na maruti eneo la Githurai 45 (GTMA). Picha/ Sammy Waweru Kiti cha mwenyekiti kilikuwa na mwaniaji mmoja pekee, na Bw Laban Gitonga alichaguliwa bila pingamizi. Thirdway lawamani kuhusu kesi inayopinga BBI MAWAKILI wa Chama cha Thirdway Alliance, wamelaumiwa kwa kukataa kuondoa kesi inayopinga marekebisho ya katiba kupitia Mpango wa Maridhiano (BBI) licha ya chama hicho kutaka kesi iondolewe mahakamani. Bw Paul Mwangi anayewakilisha kamati simamizi ya BBI, amewakashifu mawakili hao huku akishuku kuna watu wanaowasukuma waendelee mbele na kesi hiyo hata ikiwa chama kimeamua kuiondoa. Kesi hiyo ilikuwa imewasilishwa na chama hicho kikitaka mswada wa marekebisho ya katiba usipelekwe kwa mabunge ya kaunti. Chama hicho kiliamua kuondoa kesi ilipobainika kuwa mswada huo ulikuwa tayari ushafikia madiwani. “Tumejijazia kuwa kuna mpinzani wa BBI ambaye maagizo yake ni makuu kuliko ya walalamishi waliotajwa katika kesi hii, aliyepanga njama nao kuhujumu mfumo wa haki,” Bw Mwangi aliandikia mawakili wa chama hicho katika mojawapo ya baruapepe zilizoonekana na Taifa Jumapili. Kuna wasiwasi kuwa huenda Bw Elias Mutuma, ambaye ni wakili mkuu wa chama katika kesi hiyo, alishurutishwa kukataa maagizo ya kuondoa kesi hata ingawa awali alikuwa amekubali matakwa ya mteja wake. Mnamo Januari, chama hicho kiliwasilisha ombi kwa Mahakama Kuu kikitaka maagizo ya kuamrisha Tume Huru ya Uchaguzi na Mipaka (IEBC) isiwasilishe mswada wa BBI kwa mabunge ya kaunti. Ilipofika Februari 15, Kamati Simamizi ya chama hicho kwa mashauriano na wanachama ilifanya mkutano wa mtandao ambapo uamuzi ulipitishwa kuondoa kesi kwani ilipitwa na wakati. Chama hicho kiliwasilisha maagizo siku hiyo hiyo kwa kampuni ya mawakili ya Mutuma Gichuru Associates, ambayo ilithibitisha kupokea maagizo ya kuondoa kesi. Biashara ya mkojo wa wajawazito yanoga TZ MKOJO wa wajawazito umegeuka biashara kubwa Tanzania baada ya kusemekana kuwa na uwezo wa kutibu magonjwa ya binadamu. Uchunguzi uliofanywa na gazeti la Mwananchi nchini humo kwa siku 14, umebainisha kuwa ukusanyaji wa mikojo hiyo huwa unafanyika kwa usiri mkubwa jijini Dar es Salaam. Wajawazito hufuatwa majumbani na kushawishiwa kukubali kuuza mikojo yao ambayo hutumiwa kwa utengenezaji wa dawa. Imebainika kuwa kampuni ya Polai (TZ) huinunua mikojo ya wajawazito kwa maelezo kuwa ni tiba ya magonjwa mbalimbali ya binadamu. Mikojo hiyo hukusanywa na huwekwa kwenye vikopo kisha kupelekwa katika nyumba iliyopo Mtaa wa Mferejini Kata ya Manzese, kabla ya kupelekwa kwa raia wa kigeni anayetajwa kuwa mmiliki wa kampuni hiyo. Kulingana na tovuti ya Polai, kampuni hiyo imehudumu China na Taiwan kwa zaidi ya miaka 40, na hujihusisha katika utafiti na utengenezaji wa mali asili zinazotumiwa kutengeneza dawa za kutibu mgando wa damu ubongoni, shinikizo la damu na utasa. Wakazi sasa kusafisha jiji kila mwezi WAKAZI wa Kaunti ya Mombasa wametakiwa kujitwika jukumu la kuhakikisha jiji hilo ni safi kila mara kwa kujizuia kutupa taka ovyo ovyo na pia kusafisha maeneo wanakofanyia biashara na kuishi. Idara ya mazingira, kawi na uzoaji taka katika kaunti hiyo Jumamosi ilianzisha rasmi shughuli za kusafisha mji huo, shughuli ambayo itakuwa ikiendelea kila Jumamosi ya mwisho ya kila mwezi. Afisa Mkuu wa Kaunti, Ilhan Abass alisema shughuli hiyo itahakikisha kuwa jiji hilo linakuwa safi na pia kuwazoesha wakazi kutupa takataka katika maeneo yaliyotengewa uchafu huo pekee. Bi Abass aliyekuwa akizungumza alipozuru jaa la takala VOK katika eneobunge la Nyali, aliwataka wakazi wajizoe kudumisha usafi badala ya kuachia usimamizi wa Kaunti kazi hiyo. “Tuko hapa kuanzisha rasmi shughuli ya kusafisha jiji letu ambayo itakuwa ikifanyika siku moja kila mwezi. Shughuli hii inaendelea katika maeneobunge yote sita. Wananchi wajue takataka zote zinazolewa maeneo yanayotambulika na kila mmoja afaa atimize viwango vya juu vya usafi badala ya kuona jukumu hilo kama la kaunti,” akasema Bi Abass. “Wakazi nao pia wanafaa wajitokeze kushiriki shughuli hii kila mwezi ili iwe tamaduni ambayo itahakikisha jiji letu linarejelea usafi wa viwango vya juu kama zamani,” akaongeza. Naye mwenyekiti wa Shirika la Msalaba Mwekundu tawi la Mombasa, Bw Mahmoud Noor ambaye alikuwa kati ya walioshiriki usafi huo, aliwataka raia washirikiane na Kaunti na pia wajizuie kutupa taka kiholela maeneo yasiyotengewa uchafu. “Tunachukua fursa hii kusaidia Kaunti kutekeleza usafi jijini na mitaa mbalimbali. Wakazi wa Mombasa wanafaa wafahamu kuwa jukumu kubwa la kuzingatia usafi linaanza nao wala si serikali. Kila mmoja awajibike kwa kutupa taka eneo linalofaa,” akasema Bw Noor. Pia aliwataka wazazi wawafundishe watoto wao njia ya kudumisha usafi na umuhimu wa kuishi katika mazingira safi. Tayari Kaunti imefanya hamasisho kuhusu shughuli hiyo kwa wakazi wake na wale ambao watapatikana wakitupa taka ovyo ovyo watachukuliwa hatua kali kulingana na sheria. Mara hii hatutakuwa na huruma na watalazimika kulipa faini ya Sh500,000. Tunataka jamii ambayo ina ustaarabu na inawajibikia usafi wa mazingira,” akaonya Bi Abass. Afisa huyo aliwataka wasimamizi wa wadi na wazee wa vijiji wapige ripoti kuhusu wale wanaokiuka sheria za kudumisha usafi. Mnamo Februari, kaunti ya Mombasa ilianza kutekeleza sheria ya kuwatoza faini ya Sh500,00 kwa wale wanaotupa takataka maeneo yasiyofaa kama njia ya kukabiliana na tabia hiyo inayolemaza usafi wa jiji la Mombasa. Pia kaunti imewaajiri wafanyakazi 4,000 wa kuzoa takataka pamoja na kununua magari ya kusafirisha takataka hadi jaa la Polisi Kamukunji wachunguza kilichosababisha moto katika bweni MAJASUSI katika kaunti ndogo ya Kamukunji wanachunguza chanzo cha moto ulioteketeza bweni moja katika shule moja ya upili ya wasichana wiki jana. Kisa hicho kilitokea mnamo Alhamisi iliyopita saa moja za asubuhi katika Shule ya Sekondari ya Wasichana ya St Anne iliyoko mkabala wa barabara ya Jogoo katika kaunti ndogo ya Kamukunji. Akizungumza jana, Kamanda wa Kitengo cha Ulinzi wa Majumba yenye Afisi za Serikali eneo la Makadara (CIPU) Bw James Kariuki alisema moto ulianza kutoka kwa chumba kimoja kabla ya kusambaa hadi kwenye bweni yote. Kando na hayo bweni hilo lina vitanda 112 za wanafunzi kutoka kila kidato. Mali ya thamani isiyojulikana iliharibiwa na moto. Wanaojiita ‘mahasla’ kusukumwa jela Hii ni baada ya Serikali kupitia kwa Kamati ya Usalama bungeni kupendekeza gumzo kuhusu “mahasla” lijumuishwe kati ya makosa ya uchochezi. Hatua hiyo inafuatia kusambaa kwa mjadala kuhusu pengo la kiuchumi kati ya watu maskini (mahasla) na mabwanyenye (dynasties), ambao serikali inasema ni hatari kwa usalama wa taifa. Mwenyekiti wa kamati hiyo ya bunge, Paul Koinange anasema wanataka mjadala huo kujumuishwa katika makosa ya uchochezi na ubaguzi. Tayari mswada umeandaliwa na unatarajiwa kujadiliwa na kupitishwa na wabunge watakaporejelea vikao baadaye mwezi huu. “Hakuna tofauti ya wananaochochea watu kwa misingi ya kikabila na wale wanaotumia suala la tabaka. Sheria inafaa kubadilishwa kujumuisha makosa haya,” asema Bw Koinange. Naibu Rais William Ruto na wafuasi wake wamekuwa katika mstari wa mbele kusukuma mjadala huo wakidai wanatetea mamilioni ya watu maskini nchini. Naibu Rais Dkt William Ruto abeba wilbaro juujuu huku akishangiliwa na wafuasi wake katika mkutano wa siasa awali. PICHA/ MAKTABA Rais Uhuru Kenyatta na Kiongozi wa ODM, Raila Odinga kwa upande wao wamekuwa wakikashifu mjadala huo na kuupuzilia mbali kama ‘takataka’. Akiongea katika Kaunti ya Nyeri mnamo Jumapili, Rais Kenyatta aliwatania wanaoendeleza mjadala huo akisema vijana wanahitaji kazi za maana kuliko kupewa wilbaro, ambazo Dkt Ruto amekuwa akigawa maeneo kadhaa nchini. “Mjadala wa ‘hasla’ sio wa kutenganishwa Wakenya mbali kuwaunganisha. Kwa mara ya kwanza tangu Kenya ilipopata uhuru kuna hisia za umoja miongoni mwa watu maskini bila kujali makabila yao. Hii ni kuhusu watu wanaopitia matatizo sawa licha ya mahali wanakotoka,” akasema Mbunge wa Belgut, Nelson Koech. Baadhi ya wanasiasa wanasema sheria hiyo inayopendekezwa na kamati ya Bw Koinange ina lengo la kuzima kampeni za Dkt Ruto kuelekea uchaguzi wa 2022. ‘Wapinzani wetu wanapasa kukubali kuwa tuna mjadala mzuri kuliko wao na mawazo bora kuhusu jinsi ya kuwakwamua maskini kutokana na hali yao. Sijui ni kwa nini wanaogopa,” akasema Mbunge wa Soy, Caleb Kositany. Otieno arejea kutoka Zambia kuwa kizibo cha Asieche kambini mwa Sofapaka KOCHA wa Sofapaka, Ken Odhiambo, anaamini kwamba kutua kwa mvamizi Timothy Otieno kambini mwao sasa kunaweka hai matumaini yao ya kutwaa ubingwa wa Ligi Kuu ya Kenya (FKFPL) msimu huu. Otieno ambaye ni fowadi wa Harambee Stars ameingia katika sajili rasmi ya Batoto ba Mungu waliotawazwa wafalme wa Ligi Kuu mnamo 2009 baada ya kutamatisha ghafla mkataba wake wa miaka miwili na Napsa Stars ya Zambia iliyomtwaa kutoka Tusker FC mnamo Septemba 2020. “Ni mshambuliaji tegemeo anayeleta uzoefu mpana, tajriba pevu na sifa za uongozi kikosini. Ni matarajio yetu kwamba atakuwa kielelezo kwa chipukizi wengi na kuja kwake kutainua viwango vya ushindani na kuimarisha makali yetu kwenye safu ya mbele,” akasema kocha huyo wa zamani wa Bandari FC. Hadi alipokatiza uhusiano wake na Tusker na kuyoyomea Zambia, Otieno alikuwa akiongoza orodha ya wafungaji bora wa FKFPL mnamo 2019-20 kwa mabao 14. Kwa mujibu Odhiambo, huenda usimamizi wa Sofapaka ukampokeza Otieno utepe wa unahodha baada ya kikosi hicho kuagana rasmi na kigogo Elli Asieche. “Asieche ambaye aliteuliwa kuwa kapteni wetu mwanzoni mwa msimu huu ameagana nasi. Tunamtakia kila la heri,” ikasema sehemu ya taarifa iliyotolewa na Batoto ba Mungu. Wazazi wa wanafunzi wanaoteketeza mabweni walipe gharama – Serikali WAZAZI sasa watalazimika kulipia gharama ya ukarabati wa shule zilizoharibiwa na watoto wao huku majengo zaidi ya shule yakiteketezwa Jumatano katika wimbi la utovu wa nidhamu miongoni mwa wanafunzi nchini. Waziri wa Elimu George Magoha Jumatano alikariri msimamo wa serikali kwamba wanafunzi wanatakaopatikana na hatia ya kuhusika katika vitendo hivyo vya uhalifu watakamatwa na kushtakiwa. “Mtoto yeyote ambaye ana umri wa zaidi ya miaka minane ataweza kushtakiwa. Tunashirikiana na idara ya upelelezi wa jinai kufanikisha hili. Uovu huu sharti ukome. Kwa hivyo, jengo lolote lililoteketezwa litajengwa upya na wazazi,” akasema. Miongoni mwa shule ambazo majengo yao yameteketezwa wiki hii ni Shule ya Upili ya Wavulana na Moi Nyatike ambako bweni lilichomwa na wanafunzi, Shule ya Upili ya Kigama, iliyoko kaunti ya Vihiga na Shule ya Upili ya Wavulana ya Karumandi iliyoko kaunti ya Kirinyaga ambako pia mabweni yaliteketezwa. Wanafunzi watano wamekamatwa kuhusiana na visa hivyo. Profesa Magoha amewaamuru wakurugezi wa elimu kuitisha mikutano ya bodi za elimu katika kaunti kufikia Februari 25, 2021 kwa lengo la kupendekeza njia za kukomesha fujo shuleni. “Wizara imetoa taarifa kuhusu usalama katika shule za upili za mabweni, ambayo itaongoza bodi simamizi za shule katika kuweka mikakati ya kuzuia kutokea kwa visa kama hivyo shuleni,” Profesa Magoha akasema. Alikuwa wakiongea na wanahabari alipozuru Shule ya Msingi ya Kwa Njenga katika kaunti ndogo ya Embakasi Kusini, kaunti ya Nairobi. Wakati huo huo, OCS wa kituo cha polisi cha Gigiri (OCS) aliamriwa ahakikishe usalama wa Bw Sonko. Hii ni baada ya Bw Sonko kudai kuna mtu aliyejaribu kumdunga sindano ya sumu akiwa ndani ya seli usiku wa kuamkia Jumatano. Hakimu Mkuu Ogoti pia alimwamuru OCS pamoja na afisa anayechunguza kesi dhidi ya Bw Sonko wasiwaruhusu watu kumwona isipokuwa watu wa familia yake, daktari na mawakili. Mbali na agizo hilo, Bw Ogoti alimwamuru OCS amfikishe Bw Sonko katika mahakama ya Kiambu leo saa nane, wakati wa kuamuliwa ombi lake la kuachiliwa kwa dhamana katika kesi aliyoshtakiwa ya kuvamia ardhi ya kampuni ya kibinafsi. Pia alishtakiwa kwa kuwapiga watu na kuwaumiza wakati wa vurugu hiyo mnamo 2019 mtaani Buruburu, Nairobi. Hakimu alisema usalama wa mshukiwa ni muhimu sana na kamwe hapasi kujihisi maisha yako hatarini akiwa na maafisa wa usalama. Akitoa agizo hilo Bw Ogoti alisema madai ya kuhatarishwa kwa maisha ya Bw Sonko ama mshukiwa yeyote yule hayapasi kuchukuliwa kijuujuu. Mawakili wa Bw Sonko walikuwa wameomba azuiliwe katika kituo cha polisi cha Muthaiga bada ya kuzuiliwa peke yake katika kituo cha Gigiri waliposema alilala kwenye sakafu bila gondoro. Dkt Khaminwa alieleza mahakama kuwa mshtakiwa ni mgonjwa na anahitaji kutumia dawa za presha. Awali Bw Sonko alilia mahakamani na kueleza alishtakiwa katika mahakama ya Kiambu kwa sababu alimtaja Bi Christine Pratt Kenyatta katika kesi ya uteuzi wa naibu wa gavana wa Nairob,i Bi Anne Kananu Mwenda. Hakimu alimsihi Bw Sonko ajitulize. ndipo awasilishe tetezi zake za kuomba apewe muda wa kuwateua mawakili wengine katika kesi ya ufisadi inayomkabili. Sonko hatarini kushtakiwa kwa madai ya ugaidi MASAIBU ya aliyekuwa gavana wa Nairobi, Bw Mike Sonko, yaliongezeka Jumatano ilipofichuka kuwa serikali inapanga kumshtaki kwa madai ya ugaidi. Dakika chache tu baada ya kuondolewa katika mahakama ya kesi za ufisadi Milimani Nairobi, ambako anakabiliwa na kesi ya ufisadi wa Sh14 milioni, Sonko alipelekwa katika mahakama ya Kahawa, kaunti ya Kiambu. Katika mahakama hiyo kitengo cha polisi wa kupambana na ugaidi (ATPU) kiliomba kupewa siku 30 kuendelea kumzuilia kikichunguza madai ya ugaidi dhidi yake. Mnamo Jumanne , Sonko alishtakiwa katika mahakama ya Kiambu kwa uvamizi wa shamba la kibinafsi jijini Nairobi, pamoja na kuwachapa watu sita. Sonko, mahakama ilielezwa kuwa atafunguliwa mashtaka makali kwa mujibu wa sheria za ugaidi. Afisa huyo mkuu wa uchunguzi wa jinai alieleza mahakama kuwa , Sonko yuko na ushawishi mkubwa na atavuruga juhudi zote za polisi za kupata ushahidi wanaotazamia kutoka kwake. “Sonko yuko na ushawishi mkubwa na akiachiliwa kwa dhamana kwa sasa itakuwa vigumu kupokea ushahidi unaotakiwa,” asema Insp Thimangu. Afisa huyo asema usalama wa nchi ni kigezo muhimu cha ustawi na kamwe wanaouvuruga wanatakiwa kuchukuliwa hatua. Hakimu mkuu Diana Mochache aliombwa akubalie ombi hilo na kuamuru Sonko azuiliwe kwa siku hizo 30. Mamia ya wakazi Mukuru kupoteza makao kupisha ujenzi wa hospitali MAMIA ya wakazi katika mtaa mmoja wa mabanda watapoteza makao yao ili kuipa serikali nafasi ya kujenga hospitali ya umma. Akiongea na Taifa Leo jana, mwakilishi wa wodi ya Viwandani, kaunti ya Makadara, Bw David Mbithi alisema mipango ni kamilifu ya kujenga hospitali ya Level 2 katika mtaa wa Mukuru-Jamaica. Aidha, Bw Mbithi aliongeza kuwa lengo ya serikali ni kuwajengea wakazi hospitali ya umma mashinani na kuwapunguzia mzingo wa kusafiri mwendo mrefu kusaka huduma hiyo kutoka Hospitali ya Mama Lucy na Hospitali ya Kitaifa ya Kenyatta. “Nia ya serikali ilikuwa ni kuwapumzishia wakazi mitaani ya mabanda mzigo wa kusafiri kilomita nyingi kwenda kutibiwa katika hospitali ya Mama Lucy na Hospitali Kuu ya Taifa ya Kenyatta,’’ Bw Mbithi akasema. Fauka ya hayo, hospitali hiyo inatazamiwa kuwafaidi wakazi katika mitaa tano ya mabanda ilioko kwenye tarafa ya Viwandani. Miongoni mwa mitaa hiyo ni pamoja na mtaa wa mabanda wa Mukuru-Lunga Lunga, Mukuru-Jamaica, Mukuru-Sinai, Mukuru- Paradise na Mukuru-Cereals. Hata hivyo, alisema ili maendeleo hayo yapatikane, watu kadhaa watapoteza makao yao kupeana nafasi ya kujengwa kwa hospitali hiyo. Zaidi ya hayo, watakaoathirika watapatiwa nyumba badala kwenye Mpango wa Nyumba Yangu. Kufikia sasa, wakazi wamehamasishwa kuhusu mpango wa ujenzi ya hospitali pamoja na mipango ya jinsi watakaopatiwa makao mengine bila vurugu. ’’Tayari serikali imejenga nyumba zitakazopatiwa watakaoathirika kutoka mtaa wa Mukuru-Jamaica. Watu watapewa nyumba na serikali katika mtaa wa Makongeni, Mbotela na mtaa wa Pangani,” Bw Mbithi alisema. Kwa kawaida wakazi wa mitaa ya mabanda katika eneo la Viwandani, kaunti ya Nairobi huhudumiwa katika zahanati ya Mareba inayosimamiwa na serikali ya Kaunti ya Nairobi. ‘’Watu wa Mukuru katika tarafa ya Viwandani hutafuta huduma ya matibabu katika zahanati ya Mareba fauka ya watu kuongezeka kila siku. Kuna umuhimu wa kujenga hospitali kubwa ya umma, iliyo karibu na watu wakati huu wa ugatuzi,’’ Bw John Otieno, mwenyekiti wa usalama mtaani katika mtaa wa Jamaica asema. VITA vya kuamua timu zitakazoingia Ligi Kuu ya raga nchini (Kenya Cup) msimu 2021 vitang’oa nanga hapo Jumamosi wakati mabingwa wa zamani Mean Machine wataalika Egerton Wasps jijini Nairobi. Machine ya Chuo Kikuu cha Nairobi, ambayo ilishinda Kenya Cup mwaka 1977, 1989 na 1990, ilitemwa misimu minne iliyopita baada ya kuvuta mkia kwenye ligi hiyo ya klabu 12. Mshindi kati ya Machine na Wasps ya Chuo Kikuu cha Egerton atajikatia tiketi ya kumenyana na Chuo Kikuu cha Masinde Muliro (MMUST) kutoka Kakamega katika nusu-fainali mnamo Februari 13. Mchuano mwingine wa kufuzu kushiriki nusu-fainali kati ya timu ya Chuo Kikuu cha USIU na Northern Suburbs hautasakatwa baada ya USIU Martials kujiondoa mashindanoni. Inamaanisha kuwa Suburbs imeingia katika nusu-fainali jila jasho na itakabiliana na Leos ya Chuo Kikuu cha Strathmore. Leos na MMUST zilikamilisha msimu wa kawaida wa 2019-2020 katika nafasi mbili za kwanza ambazo washikilizi wake huingia nusu-fainali moja kwa moja. Mechi za kuwania tiketi ya kuingia Kenya Cup zitafuata masharti ya kudhibiti maambukizi ya virusi vya corona. Mashabiki pia hawatakubaliwa uwanjani. Ujenzi wa bandari Kwale kuendelea UJENZI wa bandari mpya eneo la Shimoni kaunti ya Kwale inayokadiriwa kugharimu Sh20 bilioni unaweza kuendelea bila pingamizi baada ya wawekezaji kukubaliana kuhusu masuala tata. Hata hivyo, Halmashauri ya Bandari za Kenya nchini (KPA) imetakiwa kushughulikia masuala mengine ambayo yanahusiana na uharibifu wa mazingira. Kwa mujibu wa ripoti ya utafiti wa Mamlaka ya Kitaifa ya Usimamizi wa Mazingira nchini (NEMA), mradi uliopendekezwa ungekuwa na athari mbaya kwa mazingira na jamii ya wavuvi wa Kwale. Ujenzi wa bandari hiyo utabadilisha mandhari ya Kwale, hasa uchumi wa baharini. Hata hivyo, NEMA ilisema kuna athari mbaya kwa mazingira, hasa katika vivutio vya utalii ikiwemo mbuga ya kitaifa ya Kisite-Mpunguti ambayo ni kitovu cha utalii. “Mbuga ya Kisite-Mpunguti ni ya kipekee nchini. Mbali na samaki na wanyama wengine wa baharini, ina aina mbalimbali za ndege. Shughuli ya ujenzi wa bandari yapaswa kuzingatia jambo hili na kutoathiri mazingira ya samaki na ndege hao,” ikasema ripoti hiyo. Vile vile, kuna wasiwasi kuwa huenda turathi muhimu kama ‘Mapango ya Watumwa’ yaliyopo Shimoni yakaathiriwa na usasa utakaoingia punde bandari itakapoanza kufanya kazi. Halmashauri ya Bandari inasema mambo hayo yanazingatiwa na yalijadiliwa na wadau wote husika. “Washikadau waliidhinisha mradi huo wakati wa mkutano wa mwisho kati yao, KPA, NEMA na wadau wengine katika afisi ya Wasini/Mkwiro,” KPA ilisema kwenye mtandao wa kijamii. Kwenye mkutano huo hivi majuzi, washikadau walielezwa juhudi na hatua zitakazochukuliwa kupunguza masuala tata katika Ripoti ya Tathmini ya Athari za Mazingira na Jamii iliyowasilishwa kwa NEMA mnamo Oktoba 23 mwaka jana. Baada ya ukaguzi wa ripoti hiyo, NEMA ilipendekeza mkutano na jamii ya Wasini. Njia mpya itatengwa kwa utunzaji wa samaki kama inavyotakikana kulingana na viwango vya kimataifa kinyume na hali ya sasa ambapo vyakula na mizigo vinashughulikiwa kwa pamoja. Mwaka jana, NEMA iliorodhesha athari ikiwa ni pamoja na uvuvi, kilimo cha mwani, kupungua kwa mikoko, miongoni mwa mengine. Lakini NEMA ilielezea hatua za kupunguza athari za mazingira. Gavana wa Kwale Salim Mvurya alisema ujenzi wa bandari hiyo karibu na mpaka wa Kenya na Tanzania utapiga jeki uchumi wa eneo hilo mbali na kuwapa vijana ajira. Hata hivyo, Bw Mvurya aliwahimiza vijana kupata ujuzi wa kiufundi ili kufaidika kutokana na nafasi za kazi ambazo zitapatikana kupitia kwa mradi huo. Mwanasiasa adai kutekwa na kutupwa msituni MWANASIASA wa Kiambu aliyesemekana kutekwa nyara na watu waliojidai kuwa maafisa wa polisi mnamo Jumatano alasiri, jana asubuhi alijikuta katika msitu wa Sengalo katika Kaunti ndogo ya Kesess. John Njuguna, ambaye ni mshirika wa karibu wa Naibu wa Rais William Ruto, alidai kwamba watekaji nyara ambao walikuwa na silaha walimlazimisha kuingia kwenye gari la kibinafsi wakiitshia kumpiga risasi iwapo angekosa kushirikiana nao. Bw Njuguna alisema watu hao watatu wenye silaha walimsafirisha kutoka Nairobi kuelekea Nakuru huku wakimtishia kumuua ikiwa hataachana na azma yake ya kugombea kiti cha ubunge cha Kiambaa. Vile vile alidai kuporwa Sh180,000 pesa taslimu, kompyuta ndogo na mkoba wake uliokuwa na vyeti vyake. Mwanasiasa huyo alisema watekaji nyara wake walikuwa wamefunika macho yake kwa kutumia kipande cha njia hadi msitu wa Sengalo.Alisema kuwa watekaji walimpiga makofi kadhaa baada ya kumvua nguo mwishowe walimfunga mikono kwa mti msituni humo ambapo walimwacha mwendo wa saa tisa usiku. ‘Walinipiga kofi na kunivua nguo kabla ya kunifunga mikono juu ya mti msituni,’ akasema Bw Njuguna. Aliongeza kuwa baada ya kujinasua kutoka kwenye mti alijikokota hadi barabara kuu ya Kapsebet-Nakuru ambapo alipata mekaniki wakitengeneza gari ambao walimsaidia kwa nguo. Hatimaye mafundi hao wlaimsaidia kupata lifti hadi mjini Elodret ambapo aliripoti kisa hicho katika kituo cha polisi cha Eldoret. Wahubiri waelezea hofu yao kuhusu taharuki ya kisiasa BAADHI ya viongozi wa kidini katika Kaunti ya Nakuru wameelezea wasiwasi wao kufuatia kile walichosema ni ongezeko la taharuki ya kisiasa nchini. Viongozi hao kutoka madhehebu mbalimbali wameonya kuwa ongezeko la visa vya ghasia za kisiasa ni dalili za matukio mabaya ambayo huenda yakaikumba nchi katika siku zijazo. Wakiongozwa na mwenyekiti wa Chama cha Mapasta katika kaunti hiyo, Pasta Alex Maina, waliziomba idara husika za serikali kuchukua hatua za haraka kuwakabili wanasiasa wote ambao wametajwa kuzichochea jamii zao. Alikashifu visa vya hivi majuzi ambapo baadhi ya viongozi walihusishwa na madai ya kufadhili ghasia katika mikutano ya kisiasa, huku wengine wakishambuliana hadharani. “Matukio yanayoshuhudiwa nchini ni dalili ya mikosi ambayo huenda ikatuandama. Kama viongozi wa kidini, tunataka kukashifu vitendo hivyo na kuziomba idara husika kuwakabili vikali wale wote ambao wametajwa,” akasema Pasta Ndegwa. WABUNGE walipigwa butwa baada ya Afisi ya Mkuu wa Sheria kuwafichulia kuwa serikali italipa Sh6.2 bilioni, pesa za mlipa ushuru, kwa zaidi ya kampuni 100 zilizopewa zabuni haramu za kuiuzia Mamlaka ya Dawa Nchini (KEMSA) bidhaa za kinga ya corona. Wakili Mkuu wa Serikali Kennedy Ogeto Jumatano aliambia kamati ya bunge inayochunguza sakata hiyo kwamba hata katika hali ambapo zabuni zilipeanwa kinyume cha sheria, wawasilishaji bidhaa sharti walipwe. “Kuhusiana na zabuni za kuwasilisha vifaa vya kujikinga corona (PPEs) tulithibitisha kuwa zilitolewa kinyume cha sheria. Lakini tayari mahakama zimetoa uamuzi katika suala hilo kwamba wafanyabiashara husika sharti walipwe kulingana na bei ya sasa ya bidhaa hizo sokoni,” Bw Ogeto akaambia Kamati ya Bunge kuhusu Uwekezaji (PIC). Kamati hiyo inayoongozwa na Mbunge wa Mvita Abdulswamad Sheriff Nassir imekuwa imechunguza sakata hiyo ambapo usimamizi wa Kemsa ulipeana zabuni ya thamani ya Sh6.2 bilioni kinyume cha sheria, kati ya Machi na Aprili 2020. Bw Ogeto alisema kila kesi itashughulikiwa kulingana na ushahidi na hali iliyopelekea kutolewa kwa kila zabuni. “Sheria ni wazi kwamba hata katika hali ambapo sheria haikufuatwa mhusika mmoja hafai kufaidi na mwingine kupata hasara,” akasema. Ogeto ambaye ni Afisa mwajibikaji katika Afisi ya Mkuu wa Sheria Kihara Kariuki, alisema japo ni haki kwa wafanyabiashara hao kulipwa, Kamati ya Muda inapasa kuundwa kujadiliwa na wakurugenzi wa kampuni hizo kuhusu suala hilo. Kauli ya afisa huyo iliibua mjadala mkali miongoni mwa wanachama wa PIC wakiuliza ni kwa nini kampuni hizo zinapasa kulipwa hata baada ya asasi za uchunguzi kuthibitisha kuwa zabuni hizo zilitolewa kinyume cha sheria. “Kwa kulipia bidhaa hizo zilizowasilishwa kwa Kemsa, serikali itakuwa inatakasa sakata chafu. Nini itazuia wakuu wa mashirika mengine ya serikali kutoa zabuni kinyume cha sheria kwa imani kuwa hatimaye zitalipiwa?” akauliza Wanjala. Bw Nassir alisema kamati yake itatoa mapendekezo makali yatakayohimiza uzingatiwaji wa sheria kuwa kigezo kikuu cha ulipaji wa wawasilishaji bidhaa kwa asasi za serikali. “Mapendekezo yetu yatakaza kamba na kuhimiza utiifu wa sheria katika utoaji zabuni katika mashirika ya serikali. Tumejitolea kuzima kutokea kwa sakata kama hii ya Kemsa katika shirika lingine la serikali,” akaeleza. Uchunguzi maalum ulioendeshwa na Afisi ya Mkaguzi Mkuu wa Hesabu za Serikali Nancy Gathungu Novemba mwaka jana, uligundua kuwa Sh2.3 bilioni zilipotea katika sakata ya utoaji zabuni katika Kemsa. Hii ni kwa sababu mamlaka hiyo iliuziwa bidhaa kwa bei ya juu kupita kiasi. Bi Gathungu alielekeza kidole cha lawama kwa wakuu wa Kemsa kwa kukiuka sheria za utoaji zabuni za umma na hivyo kupelekea kupotea kwa fedha hizo za umma. Ripoti ya uchunguzi huo pia ilibaini ulaghai ambapo kuliwa na njama, ya kufaidi kutokana na pesa za umma, kati ya maafisa wakuu wa Kemsa na wakurugenzi wa kampuni hizo zilizopewa zabuni ya thamani ya mabilioni ya fedha kinyume cha sheria. Kulingana na Bi Gathungu, Kemsa ilinunua bidhaa nyingi kupita kiasi na ambazo zingali katika maghala ya asasi hiyo ya serikali. Wewe si ‘hasla’, ulikuwa karibu na Mzee Moi hata kuliko Gideon Moi, Kalonzo amwambia Ruto Kiongozi wa chama cha Wiper Bw Kalonzo Musyoka amemsuta Naibu wa Rais William Ruto kuhusu kauli yake ya ‘hasla’. Makamu huyo wa zamani wa Rais amesema kutokana na jinsi Bw Ruto aliinuliwa na Rais Mstaafu, Mzee Daniel Arap Moi (ambaye kwa sasa ni marehemu) wakati akiwa Rais, hapaswi kujiweka katika kiwango cha mahasla – nembo ambayo Naibu wa Rais amekuwa akitumia kufanya kampeni kuingia Ikulu 2022 akidai ni mchakato wa kuinua walala hoi. Bw Kalonzo alisema hayo mnamo Alhamisi katika hafla ya ukumbusho wa Mzee Moi, mwaka mmoja baada ya kufariki. Rais Uhuru Kenyatta na kiongozi wa chama cha ANC, Bw Musalia Mudavadi pia walihudhuria ukumbusho huo wa Mzee Moi. Kulingana na Kalonzo, Dkt Ruto ni mwanasiasa ambaye alikuwa karibu sana na Rais Moi wakati akiwa mamlakani. “Inashangaza kuona ukiendesha siasa potovu kati ya nasaba zilizowahi kuwa mamlakani na walalahoi. Ulikuwa kijana wa karibu wa Mzee Moi, hata kuliko Gedion Moi,” akasema, akielekezea Naibu Rais matamshi hayo. Mswada wa Kura ya Maamuzi kupewa kipaumbele bungeni MSWADA wa Kura ya Maamuzi ni miongoni mwa miswada itakayopewa kipaumbele na Bunge la Kitaifa litakaporejelea vikao vyake kuanzia Jumanne wiki ijayo. Mswada huo ambao umedhaminiwa na Kamati ya Bunge inayosimamia Utekelezaji wa Katiba (CIOC) unatoa mwongozo utakaofanikisha kufanyika kwa kura ya maamuzi kuhusu marekebisho ya Katiba kupitia BBI. Tayari Mswada wa BBI uko katika mabunge 47 ya kaunti ambapo unahitaji kupitishwa na angalau mabunge 24 kabla ya kuwasilishwa katika bunge la kitaifa na seneti. Baada ya kushughulikiwa katika mabunge hayo mawili hatima yake itaamuliwa na raia katika kura ya maamuzi ambayo imeratibiwa kufanyika Juni mwaka huu. Kwenye taarifa, karani wa Bunge la Kitaifa Michael Sialai alisema vikao hivyo pia vitatumiwa kujadili masuala ya bajeti ya kitaifa. Wabunge wanatarajiwa kuchambua na kupitisha Taarifa kuhusu Sera ya Bajeti (Budget Policy Statement-BPS) ya mwaka wa kifedha wa 2021/2021 na miswada kuhusu ugavi wa mapato. “Kulingana na Sheria kuhusu Usimamizi wa Fedha za Umma 2012, taarifa ya BPS inapasa kuwasilisha na Hazina ya Kitaifa bungeni kufikia Februari 15, kila mwaka. Baada ya hapo taarifa hiyo itachambuliwa na Kamati ya Bunge kuhusu Bajeti na Kamati zingine 15 kuhusu Idara za Serikali Kuu kabla kuwasilishwa kwa kikao cha bunge lote,” akasema Bw Sialai. Kuidhinishwa kwa BPS kutatoa nafasi kwa kuwasilishwa na kupitishwa kwa Mswada wa Ugavi wa Mapato (DORB) na Mswada kuhusu Ugavi wa Mapato Baina ya Kaunti (CARA) katika mabunge yote mawili. “Miswada hii ni miongoni mwa ile ambayo itapewa kipaumbele katika mabunge haya mawili katika awamu hii ya tano ya vikao vya bunge. Miswada mingine tisa ambayo imedhaminiwa na chama cha walio wengi pia itajadiliwa katika awamu hii ya vikao vya bunge,” Bw Sialai akaongeza. Bunge pia watapata fursa ya kushughulikia miswada 15 iliyodhaminiwa na kamati mbalimbali pamoja na miswada 50 iliyoadhaminiwa na wabunge binafsi. Wabunge pia wanatarajiwa kujadili ripoti ya kamati mbali mbali ambazo zinachunguza masuala yenye umuhimu wa kitaifa kama vile sakata ya Sh7.8 bilioni katika Mamlaka ya Dawa Nchini (KEMSA). Bunge la Kitaifa pia litashughulikia na kupitia kalenda yake ya awamu ya tano ya vikao vyake, ambayo itazingatia hali iliyosababishwa na janga la Covid-19 na masharti ya kuzuia msambao wa homa hiyo hatari. Raila asema Ruto aliarifiwa kuhusu handisheki na Rais Naibu wa Rais Bw William Ruto alifahamishwa kuhusu salamu za maridhiano (Handisheki) kati yangu na Rais Uhuru Kenyatta, amesisitiza kiongozi wa ODM Raila Odinga. Bw Odinga amesema baada ya mashauriano kati yake na Rais Kenyatta kuzika tofauti zao za kisiasa, kufuatia mgawanyiko ulioshuhudiwa katika uchaguzi mkuu wa 2013 na 2017, Rais alimuarifu naibu wake kuhusu mipango itakayojiri. “Si haki kusema makamu wa rais alikuwa kwa giza, alikuwa ndani na hakushurutishwa na yeyote. Alielezwa atoe maoni yake kuhusu BBI ila hakutoa, watu wake ndio walitoa. Walikuwa wakimshauri na kumweleza yaliyojiri,” akaelezea. Bw Odinga ametetea jopokazi la BBI, akihoji lilikuwa huru katika ukusanyaji wa maoni na uandaaji wa Ripoti ya Maridhiano. Mwezi wa Februari hunasibishwa sana na wengi kama mwezi wa mapenzi. Mwezi huu ambao una siku ya Valentino, huwaangazia wachumba wanavyonogesha mapenzi. Siku hiyo ya Valentino, wapenzi na wapendwa wao huvalia mavazi mekundu ishara ya mapenzi. Maua ya waridi hupokezwa wanawake hii ikiwa siku ya wanaume kuonyesha mapenzi yao kwa wachumba wao. Hoteli nazo hujizatiti katika kuhakikisha siku hii imefana kwa wapendanao. Aisee, mapenzi ni kama mti, penye mbolea hujiotea. Hali kadhalika, mwezi huu wa Februari katika ulingo wa uanamuziki ulikuwa wa aina yake huku mahabubu wawili Nameless na Wahu wakiutoa wimbo almaarufu This Love. Wimbo huu ambao ulizinduliwa siku mbili zilizopita, ulionyesha mtazamo sawa lakini maandishi na mIrindimo ya kingoma tofauti kwa wimbo huu. Ni kweli kuwa mapenzi ni kama waridi, kuna nyakati ambazo mapenzi ni matamu na nyakati zingine mapenzi yayo hayo hugeuka shubiri. Uzuri wake huwa katika pandashuka hizo za mapenzi. Kwa mtazamo huu This Love ya Wahu inashukuru uchangamfu na urembo wa uhusiano wa kimapenzi huku kupitia kwake mtu huwa na busara, huku This Love ya Nameless ikionyesha uchungu na ugumu ulio katika uhusiano wa kimapenzi huku ukimfanya mtu kuwa na busara katika mapenzi na maisha kwa ujumla. Utunzi huu wa kipekee, unaoangazia mada sawa lakini mitazamo tofauti umekuwa wa kwanza katika ulingo wa utunzi wa nyimbo. Wimbo huu uliwafanya wawili hawa kuvuma sana kwenye mitandao ya kijamii, huku wasanii hao wakiwarai mashabiki wao kupigia debe wimbo wao. Hali kadhalika, utunzi huu umewafaa sana wasikilizaji kwani umeonyesha mwisho wa mapenzi unapaswa kuwa, kupata busara katika uhusiano huo wa kimapenzi na maisha kwa ujumla. Wakenya hali kadhalika, hawakukosa kuibua gumzo na kutoa maoni yao katika mitandao ya kijamii kuhusiana na utunzi huu: “Kama hujausikiza wimbo mpya wa #Nameless, nenda Youtube na ufanye hivyo, ni wimbo mzuri sana,” akaandika @ongodo_. “Ninapenda mashindano haya yenye kujengana kati ya #Nameless na #Wahu,” akasema @naisula_sula. “Ni Februari na ni mwezi wenye kuonyesha mapenzi. #Nameless na #Wahu wameutoa wimbo mpya na unapeperushwa moja kwa moja huko Youtube,” akaandika @KUcoolkid. “Ninapenda mtazamo ambao #Wahu na #Nameless waliketi chini na kufikiria kuwa ni vyema wao kufanya wimbo kuhusu mapenzi na vile wawili hawa wameonyesha wanavyohisi kuhusu mapnezi,” akanena @RonnyReagan10. “Wacha sote tujieleze kupitia nguvu za mapenzi, Amani na muziki,” akasema Arab Ganda. “Kosa tu lililo katika video hii ni kuwa lina mwisho,” akaandika Kenndollartv. “Hii ndiyo hali halisi ya vile Valentino itakuwa. Wengine watakuwa na furaha kama Wahu na wengine watakuwa kama Nameless. #NamelessnaWahu hongera kwa kina Mathenges,” akaandika Monicah Mungai. “Wimbo huu unazungumzia watu wote kibinafsi,” akasema Robert Iena. “Kila wakati ambapo unasikia Nameless ana wimbo mpya, kwa hakika unajua maudhui yamekomaa. Mapenzi mengi kwa Nameless, Wahu na familia kwa ujumla. Nimekuwa shabiki kutoka enzi,” akaandika Sir. Major Alex. LAMU: Gavana Twaha ajiteua kuhudumu kama waziri GAVANA wa Lamu, Fahim Twaha amefanya mabadiliko makubwa kwenye baraza lake la mawaziri huku akijitengea nafasi mojawapo ya uwaziri kwenye baraza hilo jipya. Kwenye mabadiliko hayo yaliyotangazwa rasmi na katibu wa kaunti, John Mburu, Bw Twaha sasa amejiteua kuwa Waziri wa Afya ya Umma, Mazingira, Miundomsingi ya Maji-taka na Manispaa ya Lamu. Bw Twaha pia alimteua Naibu wake, Abdulhakim Aboud Bwana kuwa Waziri wa Masuala ya Usalama wa Chakula, Maendeleo ya Viwanda, Uvuvi na Maji. Mabadiliko hayo yalishuhudia uteuzi wa sura mpya, ambapo Josephat Musembi Matei alichaguliwa kuwa Waziri wa Biashara, Utalii na Viwanda, nafasi ambayo ilikuwa imeachwa wazi tangu 2019 baada ya aliyeshikilia wadhfa huo, Dismas Mwasambu Pole kujiuzulu. Twaha pia aliwahamisha mawaziri kadhaa kutoka kwa nyadhfa zao za zamani hadi kwenye nafasi tofauti. Miongoni mwa walioathiriwa ni Waziri wa Ardhi na Mipango, Fahima Araphat ambaye alihamishiwa Wizara ya Fedha, Masuala ya Bajeti and Mipango ya Kiuchumi ilhali Waziri Ahmed Hemed akihamishiwa Wizara ya Ardhi na Mipango kutoka kwa Wizara ya Fedha na Mipangilio ya Kiuchumi. Aliyekuwa Waziri wa Afya ya Umma na Maji, Abdu Godana Dae alihamishiuwa kwenye Wizara ya Masuala ya Huduma na Utendakazi wa Umma na Utawala. Mawaziri ambao nafasi zao hazikuguswa na Paul Thairu ambaye ataendelea kushikilia wadhfa wake wa kuwa Waziri wa Elimu, Huduma za Vijana, Jinsia, Michezo na Jamii na Anne Gathoni ambaye ataendelea kuhudumu kama Waziri wa Masuala ya Matibabu. Akihutubia umma wakati wa hafla ya kuwaapisha mawaziri hao, Bw Twaha alisema alichukua hatua ya kutekeleza mageuzi hayo ili kuboresha utendakazi wa serikali yake. Gavana Twaha aliwahimiza waliochaguliwa kufanya kazi kwa bidii ili wananchi wa Lamu wafaidike na utendakazi wao. Pia aliwaonya dhidi ya kujihusisha na ufisadi. “Tumefanya mabadiliko haya dhamira kuu ikiwa ni kuboresha utendakazi na utoaji wa huduma kwa wananchi wetu. Mjitolee kufanya kazi kwa bidi ili Lamu isonge mbele kimaendeleo,” akasema Bw Twaha. “Naomba hii mahakama inipe muda nijiandae kwa vile mawakili Cecil Miller, George Kithi na wengine wamejiondoa katika kesi hii. Sina wakili wa kujitetea. Naomba siku 14 nijiandae na pia niwatafute mawakili wengine kuniwakilisha,” alisema Bw Sonko. “Nimeomba Bodi ya Huduma ya Umma ya Kaunti kuwarudisha kazi wale walio tayari kurejea kazini. Lakini ninawahakikishia wakazi kwamba tutaawajiri wahudumu wapya wa afya hivi karibuni,” alisema.?Karani wa Kaunti, Liverson Mghendi, alisema kwamba wale wanaotaka kurudishwa kazini wamepatiwa fursa ya kuwasilisha maombi yao kwa bodi. “Wahudumu wa afya waliofutwa kazi wanafaa kurudisha mali ya mwajiri na wale wanaoishi nyumba za kaunti wanafaa kuhama mara moja,” alisema. Bw Mghendi alisema kwamba serikali ya kaunti imetatua matakwa mengi ya wahudumu hao licha ya uhaba wa pesa. Mbali na mashtaka hayo ya kughushi vyeti vya chuo kikuu na sekondari, Bi Irene Chesang alikabiliwa na mashtaka mawili ya kupokea kwa njia ya undanganyifu mishahara ya zaidi ya Sh10.9 milioni kutoka kwa REA na shirika la ustawishaji wanyama wapori (KWS). Everton wadidimiza matumaini ya Man-United kutwaa taji la EPL UWEZO wa Manchester United kutia kapuni ubingwa wa Ligi Kuu ya Uingereza (EPL) msimu huu chini ya mkufunzi Ole Gunnar Solskjaer umetiliwa shaka na mashabiki baada ya kikosi hicho kuambulia sare ya 3-3 dhidi ya Everton mnamo Jumamosi usiku ugani Old Trafford. Ilikuwa mara ya nne kwa Man-United kuongoza mechi ya ligi katika uwanja wao wa nyumbani kwa angalau mabao mawili kabla ya kuzidiwa ujanja na wageni wao kutokana na utepetevu. Everton waliwahi kutoka nyuma kwa mabao mawili na kulazimishia Man-United sare ya 4-4 katika michuano ya mikondo miwili ya EPL mnamo Aprili 2012. Kufikia sasa, Man-United wamefungwa jumla ya magoli 18 kutokana na mechi 12 za nyumbani. Kikosi hicho kilifungwa mabao 17 pekee kutokana na mechi zote 19 walizochezea ugani Old Trafford katika kampeni za msimu wa 2019-20. Wakicheza dhidi ya Everton mnamo Jumamosi, Man-United walifungua ukurasa wa mabao kupitia Edinson Cavani katika dakika ya 24 kabla ya Bruno Fernandes kuongeza la pili mwishoni mwa kipindi cha kwanza. Abdoulaye Doucoure na James Rodriguez walisawazishia Everton mwanzoni mwa kipindi cha pili kabla ya Scott McTominay kuwarejesha Man-United uongozini katika dakika ya 70. Dominic Calvert-Lewin ndiye aliyefanya mambo kuwa 3-3 mwishoni mwa kipindi cha pili na kuhakikisha kwamba Everton ya kocha Carlo Ancelotti inaondoka ugenini na pointi moja iliyowakweza hadi nafasi ya sita jedwalini kwa pointi 37. Calvert-Lewin amefunga katika mechi tatu zilizopita za EPL kwa mara ya kwanza tangu Oktoba. Sasa anajivunia mabao 13 sawa na Fernandes ambaye pia ni mgombezi halisi wa taji la mfungaji bora katika soka ya Uingereza msimu huu. Hadi alipowaongoza Liverpool kuvaana jana na Manchester City ugani Anfield, nyota Mohamed Salah alikuwa akiongoza orodha ya wafungaji bora wa EPL kwa mabao 15. Rodriguez aliyesajiliwa kutoka Real Madrid mwanzoni mwa msimu huu, kwa sasa amehusika moja kwa moja katika jumla ya mabao 12 ya Everton na goli dhidi ya Man-United lilikuwa lake la kwanza ugenini katika EPL muhula huu. Sare dhidi ya Everton iliwasaza Man-United katika nafasi ya pili kwa alama 45 kutokana na mechi 22. Kikosi hicho cha kocha Ole Gunnar Solskjaer sasa kina presha ya kupitwa na Leicester City na mabingwa watetezi Liverpool wanaofunga mduara wa nne-bora. Man-United kwa sasa wanajiandaa kupepetana na West Ham United kwenye raundi ya tano ya Kombe la FA mnamo Februari 9 ugani Old Trafford kabla ya kuwaendea West Bromwich Albion kwa gozi la EPL mnamo Februari 14. Kwa upande wao, Everton watakuwa wenyeji wa Tottenham Hotspur kwa minajili ya mchuano wa Kombe la FA mnamo Februari 10 kabla ya kuwaalika Fulham uwanjani Goodison Park kwa pambano la EPL siku nne baadaye. “Yasikitisha kwamba kikosi kilipoteza alama nyingine muhimu siku chache baada ya kuwaponda Southampton 9-0 ligini,” akatanguliza mwanasoka wa zamani wa Man-United, Paul Scholes. Kwa mujibu wa jagina huyo wa soka nchini Ungereza, mashabiki wa Man-United wana kila sababu ya kuingiwa na hofu ya kutoshinda taji la EPL muhula huu. “Ingawa Man-United wanashikilia nafasi nzuri jedwalini, hawachezi kama kikosi chenye kiu ya kutwaa ufalme. Walishindwa kuchuma nafuu kutokana na masihara ya Everton na walishindwa pia kutumia vyema uwanja wao wa nyumbani licha ya kujivunia uongozi wa mabao mawili katika kipindi cha kwanza. Wanasoka wa Man-United walikosa kujiamini kabisa,” akaongeza Scholes. Akamatwa baada ya kuua mkewe na watoto wake wawili Maafisa wa Uchunguzi wa Uhalifu (DCI) Kaunti ya Embu wanachunguza kisa ambapo mwanamume anashukiwa kumuua mkewe mwenye umri wa miaka 28 na watoto wao wawili wa umri wa miaka tisa na mitano. Kwenye taarifa kupitia Twitter, DCI ilisema kwamba kisa hicho kilitendeka alfajiri Jumapili. Idara hiyo ilisema kwamba mshukiwa aliyetambuliwa kwa jina David Kariuki Nyaga alifungia famila yake ndani ya nyumba yao iliyoko kijiji cha Kiamukuyu, kabla ya kuwaua mmoja baada ya mwingine. Maafisa hao walitaja mauaji hayo kama ya kutisha mno. DCI ilisema maafisa wake walikuwa wamefahamishwa kuhusu kisa hicho na naibu chifu wa eneo hilo Anthony Munyiri lakini walipofika nyumbani kwa mshukiwa walipata alikuwa ametekeleza mauaji kwa kutumia nyundo kuwapinga utosini. Muuguzi asimulia alivyolazimishwa kupashwa tohara akiwa na miaka 6 Bi Rosaline Guyo Gollo alikuwa na umri wa miaka sita pekee alipolazimishwa kupashwa tohara (FGM). Taswira ya mazito na machungu aliyopitia chini ya aliyempasha tohara chini ya mti katika kijiji cha Lakole, Merti, Kaunti ya Isiolo ingali mawazoni mwake kufikia sasa. FGM ni ukataji wa kiungo kwenye sehemu nyeti ya mwanamke. Anakumbuka barabara kana kwamba ilikuwa jana tu, siku ya tukio jamaa zake walimtoa shuleni pamoja na dada yake mwenye umri wa miaka minane, wakawapeleka kwa dada ya nyanya yao, ambaye waligundua ndiye alipaswa kutekeleza tendo hilo haramu. Kwa nyanya huyo, anakumbuka kulikuwa na makumi ya wasichana wadogo na ambao walizungukwa na wanawake wakongwe. Nduru zilikuwa zikiskika kutoka kwenye mojawapo ya chumba. “Dadangu alipelekwa kwa nguvu katika chumba hicho, na dakika chache baadaye nikaskia akipiga kamsa nikajua mambo si shwari,” Gollo aelezea. Hofu ilimgubika na akajaribu kutoroka baada ya kuona hali aliyopitia dada yake huku akipelekwa katika chumba kingine, kilichokuwa pembezoni. Jitihada zake kutoweka hata hivyo hazikuzaa matunda, kwani vijana kadha akiwemo kaka yake walimkamata na kumrejesha. Alipelekwa katika chumba kilichogeuzwa ukumbi wa shughuli hiyo haramu, FGM. Miaka kadha baadaye, Bi Gollo aligundua asingeweza kujifungua mtoto kwa hali na njia ya kawaida ya uzazi kwa sababu ya athari za tohara kwenye sehemu nyeti yake. Tembe chungu kumeza, ikawa atajifungua kwa njia ya upasuaji (maarufu kama CS), hatua ambayo ni hatari. Ni mama wa wasichana wanne, wote akijifungua kwa njia ya upasuaji. Aidha, alipoteza mtoto wake wa kipekee wa kiume wakati akijifungua, tukio ambalo lilisababisha utumbo wake wa uzazi kufungwa kabisa, hii ikiwa na maana kuwa hawezi kupata watoto wengine maishani. Katika jamii anayotoka, inaaminika mwanamke aliyepitia FGM ada ya mahari kwa wazazi wake ni ya juu, hivyo basi kuiletea fahari familia. Kwa wale ambao hawajapashwa tohara, wanachukuliwa kama ‘laana na wanawake wachafu’ katika jamii. Ingawa sababu za FGM zinatofautiana katika jamii mbalimbali ambazo hutekeleza tendo hilo haramu, nyingi hupasha wasichana wao ili wasishiriki ngono kabla ya kuoleka. Kulingana na takwimu za Unicef 2020, zaidi ya wasichana milioni nne nchini Kenya wamepashwa tohara. Hata hivyo, Rais Uhuru Kenyatta mnamo 2019 alisema idadi ya wasichana waliopitia FGM nchini ni milioni 9.3. Zaidi ya wasichana na wanawake milioni 200 wamepashwa tohara katika mataifa 30 Barani Afrika, Bara la Kati na Asia ambapo wengi hupitia FGM pindi wanapozaliwa hadi wanapofikisha umri wa miaka 15. FGM huwaweka wasichana katika hatari ya kufuja damu, matatizo ya haja ndogo na kuathiri mpangilio wa siku za hedhi, ikiwa ni pamoja na mahangaiko wakati wa uzazi na hatari ya watoto kufariki wakati wa kujifungua. Wengi wa waliopitishwa tohara huogopa kujitokeza, kwa hofu ya kupitia unyanyapaa katika jamii. Bi Gollo ameonyesha ukakamavu na ujasiri wa hali ya juu kueleza mahangaiko aliyopitia, kwenye masimulizi yake, akieleza bayana asingetaka kuona msichana au wasichana wakipashwa tohara. Imemchukua kipindi cha miaka 31 kwa mwanaharakati huyo wa vita dhidi ya FGM, kufichua aliyopitia, hasa baada ya kuzindua Shirika la Kijamii – CBO maarufu kama Waso Hope, lenye shabaha kufanya hamasisho la athari za FGM. Wasichana wanaopashwa tohara kuozwa mapema Mbali na Waso Hope kujituma katika vita dhidi ya FGM, shirika hilo pia linaendelez kampeni kuangazia vita vya kijinsia, ndoa za mapema, na kuripoti visa kwa idara husika ili hatua zichukuliwe. Kwa ushirkiano na wadau husika, shirika la mama huyo pia hufanya hamasa ya masuala ya afya, kutoa huduma za ukaguzi wa Sratani ya sehemu nyeti za wanawake, kusambaza sodo kwa wasichana wa shule na pia utoaji ushauri haja ya kukumbatia mbinu kudhibiti uzazi – matumizi ya dawa za uzazi. “Nilihisi machungu, ila nikaamua kusahau niliyopitia ili niwe na amani,” Bi Gollo akasema wakati wa mahojiano na Taifa Leo Dijitali. Kwa mujibu wa ripoti ya KDHS ya 2014, visa vya FGM Kenya vimesimamia asilimia 21, na vinakadiriwa kutekelezwa na zaidi ya asilimia 50 ya baadhi ya jamii, ile ya Wasomalia ikiongoza kwa asilimia 94, inafuatwa kwa karibu na jamii ya Samburu 86, na Maasai 78. Bi Gollo huendesha kampeni yake katika masoko, makazi ya watu na maeneo mbalimbali ya umma katika Kaunti ya Isiolo, ambapo visa vya tohara vinaendelezwa, hata ingawa anathibitisha baadhi wameasi tendo hilo potovu. Mama huyo ambaye pia ni muuguzi katika Hospitali ya Rufaa ya Isiolo, anasema iwapo angekuwa na uamuzi asingepitishwa tohara, huku akiapa katu wasichana wake hawatapashwa. Kupitia huduma zake kwa jamii, Bi Gollo pia hutoa ushauri nasaha kwa waathiriwa na kuwaelekeza katika vituo vya kuwanusuru, ili kuponya nafsi zao. Mwanaharakati huyo pia hutoa huduma zake kupitia mitandao ya kijamii. Oparesheni yake imeweza kuleta pamoja wanawake wapatao 15 kote nchini, na ambao humsaidia kuendesha kampeni. Mama huyo anasema katika kipindi hiki cha Covid-19, kumekuwa na ongezeko la idadi ya wasichana wanaopashwa tohara, mimba za mapema na baadhi kuozwa, hasa wakati ambapo sheria za kusafiri ili kuzuia msambao wa corona zilikuwa zinatekelezwa. Kufikia Desemba 2020, Gollo anafichua alikuwa ameokoa wasichana saba, akiwemo wa darasa la nane mwenye umri wa miaka 14 ambaye alibakwa eneo la Gafarsa, na wengine wawili waliolazimishwa kupashwa tohara Kinna. Huku dunia ikiadhimisha siku ya kimataifa dhidi ya FGM, Gollo anafanya kampeni na wadau husika, lengo lake likiwa kusaidia Rais Uhuru Kenyatta kuafikia kuangamiza tendo hilo haramu kufikia 2022, hasa katika kaunti 22 ambazo zimetajwa kuwa hatari. Kwenye notisi hiyo iliyotolewa mnamo Desemba 22, 2020, na kutumwa kwa Waziri wa Utumishi wa Umma, Prof. Margaret Kobia, Bw Kagwe ameeleza kwamba uamuzi huo uliafikiwa baada ya Wizara ya Afya na Baraza la Magavana (CoG) kufanya mkutano siku iliyotangulia. Inadokeza, Waziri Kagwe anaeleza iliamuliwa kuanzia siku iliyotolewa (notisi) wizara yake na serikali za kaunti hazitakuwa zikitoa ada hizo, katika idara ya afya. Bw Atwoli hata hivyo amesema notisi hiyo ni haramu kisheria na kwamba inakiuka matakwa ya sheria za kazi. Alisema Kenya ni mwanachama wa muungano wa kimataifa kutetea wafanyakazi, ambao umeruhusu wafanyakazi kujiunga na vyama au miungano ya kutetea haki zao, kujumuika kueleza mahangaiko yao na pia kuandaa mkataba wa makubaliano. Bw Atwoli alisema haiwezekani serikali ya Jubilee kutoa ilani kwa idara zote, ikiagiza zisitoe ada za miungano inayojumuisha ya wauguzi, madaktari, matabibu na maafisa wa kliniki, pamoja na miungano mingine na watumishi wa umma. “Serikali haiwezi ikabatilisha sheria iliyopitishwa 1965 – mwajiri anapaswa kutoa mchango wa mfanyakazi kutoka kwa mshahara wake, na kuuelekeza kwa muungano wa kutetea haki zake,” akaeleza katibu huyo mkuu wa Cotu. Alisema mchango unaotolewa na wanachama wa miungano huwa kwa hiari, na ni haki yao. Kisa cha wahudumu wa afya kuhujumiwa na serikali wasijiunge na miungano ya kutetea haki zao si ya kwanza. Katibu Mkuu wa Muungano wa Kutetea Walimu Nchini (KNUT), Bw Wilson Sossion, amekuwa akilumbana na tume ya kuajiri walimu, TSC, akiilaumu kusitisha mchango wa wanachama wake mwezi wa Julai, Agosti na Desemba 2019, na miezi iliyofuata. Mbunge huyo maalum ananyooshea TSC kidole cha lawama kwa kuhangaisha walimu wanachama wa KNUT, hatua anayohoji inaenda kinyume na kifungu cha 48 cha Sheria ya Leba. Anasema hatua hiyo inalenga kulemaza nguvu za KNUT katika kutetea walimu nchini. Wanawake Kenya hulipa maradufu kupata huduma za M-Pesa ikilinganishwa na wanaume – Utafiti Wanawake wa Kenya wanalipa mara dufu kuliko wanaume kupata huduma za pesa kwa njia ya simu, hii ni kulingana na data zilizotolewa majuzi na Shirika la Utafiti wa Malipo Kidijitali la Uingereza, Caribou Data. Taarifa ya Shirika hilo, Payments System Design and the Financial Inclusion Gender Gap, inaeleza kwamba utafiti uliofanywa katika miji mikuu nchini Kenya umefichua jinsi wanawake wanatumia huduma za Kampuni tajika ya Mawasiliano Nchini – Safaricom kama vile M-Pesa, M-Shwari na Fuliza. Aidha, utafiti huo umeonyesha kuna ‘ubaguzi’ wa kijinsia katika ada zinazotozwa, ikibainika wanawake wanalipa karibu Sh11 kusambaza au kupokea pesa, nao wanaume wakigharamika Sh7, kiwastani (Takwimu zilizojiri baada ya kukokotoa hesabu kwa mujibu wa data walizokusanya, wanawake na wanaume walivyokumbatia matumizi ya kidijitali kutuma na kutoa pesa). “Kimsingi, inafikia kadri jumla ya Sh30 kila mwezi kwa wanawake, nao wanaume Sh16,” inaeleza data ya utafiti huo uliofadhiliwa na wakfu wa Bill na Melinda Gates. Utafiti huo unaashiria kwamba wanawake hawajapigwa jeki kifedha, wakilazimika kutoa kiwango cha chini cha pesa, kikikadiriwa kuwa wastani wa Sh800. Hilo linaashiria kwamba wanatozwa gharama ya juu ya ada, wakilinganishwa na wanaume na ambao hutuma au kupokea kiwango cha juu cha pesa, kupitia huduma za M-Pesa. Kwa mfano, kwa sasa kutuma Sh800 ada ya Sh12 inatozwa sawa na asilimia 1.5, ikilinganishwa na kutuma Sh15, 000 ada inayotozwa ikiwa Sh97 (sawa na asilimia 0.64 ya kiwango hicho). Kampuni ya Safaricom imekuwa ikitoza kuanzia ada ya Sh10 kutuma kati ya Sh101 – 500, kiwango cha ada ambacho kinabashiriwa kuwa ghali. Wakati huohuo, watumizi wa huduma za Safaricom kusambaza pesa, hulipa ada ya kadri ya takriban asilimia 1.5 ya kiwango jumla cha pesa, wanawake wakionekana kugharamika zaidi wakilinganishwa na wanaume. Mabaliko yalishuhudiwa Safaricom ilipotathmini kiwango cha ada inayotozwa kati ya Sh100 – 1, 000, Kenya ilipothibitisha kuwa mwenyeji wa janga la Covid-19, ambapo serikali ilihimiza wananchi kukumbatia usambazaji na upokeaji pesa kwa njia ya M-Pesa. Miezi kadhaa mwaka uliopita, 2020, Safaricom ilifutilia kwa muda ada inayotozwa kutuma kiwango cha Sh1, 000 kurudi chini, japo kampuni hiyo ilikuwa ikitoza shughuli za kutoa. Afueni hiyo hata hivyo iliondolewa Janauri 2021. Licha ya mikopo inayotolewa na Safaricom kupitia apu ya Fuliza kuvutia wanaume kuliko wanawake, wanawake wameonekana kuikumbatia kwa kasi. Aidha, apu hiyo inaendelea kukumbatiwa, asilimia 21 ya wanawake na 26 wanaume wakiitumia, kulingana na takwimu za utafiti wa Caribou Data. “Kwa mujibu wa utafiti tuliofanya, licha ya idadi ya chini ya wanawake waliokopa Fuliza, idadi ya wanaoikumbatia mara kwa mara ni ya juu ikilinganishwa na ya wanaume. Wanawake walifanya wastani wa huduma mara 4, kila moja ya Sh140, ikilinganishwa na wastani wa 1.6 wanaume, Sh80 kila moja,” inaeleza ripoti ya utafiti huo uliojumuisha zaidi ya wanaume na wanawake 1, 000. Dhihirisho wanawake kukumbatia matumizi ya Fuliza, inaashiria uzinduzi wa huduma zingine za pesa kwa njia ya simu unaweza kuwasaidia kutatua ukosefu wa fedha wanaopitia. Kulingana na Bi Roselyne Wanjiru, Mtafiti wa Masuala ya Fedha kutoka Shirika la Kesholabs, Nairobi, anahoji wanawake wengi wana majukumu ya malezi hivyo basi kiwango cha kutuma na kupokea pesa miongoni mwao ni cha chini kutokana na gharama inayowakodolea macho nyumbani. “Wanaume hutumia kiwango cha juu cha pesa kwa familia zao na pia katika utekelezaji wa miradi ya maendeleo na kuwekeza. Isitoshe, wana nafasi bora kupata madaraka kazini na nafasi zingine kujiimarisha kifedha wakilinganishwa na wanawake,” mdau huyo anaiambia Taifa Leo Dijitali. Anaendelea kueleza kwamba ni siku za hivi karibuni tu mwamko umeanza kushuhudiwa miongoni mwa wanawake, ambapo wamepata nafasi za hadhi ya juu serikalini na pia katika mashirika, nafasi ambazo zinawawezesha kupata donge nono. “Kenya inapaswa kukumbatia usawa wa kijinsia katika utendakazi, wanaume na wanawake wapate mshahara au mapato yanayotoshana, ili wanawake waamke,” anafafanua. Kulingana na Data ya Caribou, wanawake na wanaume wamehimizwa kutuma pesa zenye thamani chini ya Sh100 na ambayo haitozwi ada yoyote. Asilimia 25 ya watumizi milioni 29 wa huduma za M-Pesa wametajwa kukwepa kutuma kiwango cha pesa kinachozidi Sh100. Kampuni ya Safaricom, pia ina apu ya M-Shwari, inayosaidia wateja wake kuweka akiba kwa njia ya kidijitali na asilimia 19 ya wanaume wameikumbatia, kiwango chao kikiwa juu ya wanawake ambao wamewakilishwa na asilimia 14. Alice Anangi, Mwanzilishi na Afisa Mkuu Mtendaji wa Shirika la Zeden Technologies, lililoko jijini Nairobi, anasema hali ngumu kiuchumi inayoshuhudiwa kwa sasa, imechangia wanawake kuwa katika hatari ya kukumbwa na umaskini wakilinganishwa na wanaume, hasa kutokana na dhana potovu ya umiliki wa raslimali na maamuzi katika ugavi. “Tunashuhudia ubaguzi katika shughuli ya kusajili wanafunzi vyuoni, ndoa za mapema miongoni mwa wanawake na ukosefu wa hamasisho kuwajumuisha kwenye huduma za fedha kwa njia ya kidijitali. Hali kadhalika, utamaduni wa wanawake wafanye kozi zisizohitaji nguvu kama vile za kiteknolojia unawanyima fursa kupata kazi zenye mapato ya juu,” Bi Anangi anafafanua. Utafiti huo pia umeonyesha, wanawake wanatumia simu za hadhi ya chini, chocheo ambalo ni kikwazo kupata huduma bora za fedha kwa njia ya simu. Simu ya hadhi ya chini haina uwezo wala nafasi ya kutosha kuhifadhi apu muhimu, hususan zinazotoa huduma za mikopo. “Idadi ya wanawake wanaomiliki simu zinazogharimu chini ya Sh20, 000 ni ya juu mno, huku zenye thamani zaidi ya kiwango hicho cha fedha zikimilikiwa na wanaume,” utafiti wa Caribou Data unaeleza. Taswira hiyo kulingana na Bi Wanjiru inachangiwa na ukosefu wa hamasisho wanawake wainuliwe kifedha na kimaendeleo katika jamii. Idadi kubwa ya wanawake waliohojiwa wanamiliki simu zenye thamani ya chini ya Sh10, 000 (sawa na asilimia 54), tafiti hizo zikiashiria asilimia 92 ya wanawake nchini wanamiliki simu za thamani ya chini ya Sh20, 000. Ilibainika wanawake wenye simu ghali wamekumbatia huduma za utoaji na utumaji wa pesa mara kwa mara, kimsingi huduma za kifedha kidijitali. “Tuligundua wanaomiliki simu za thamani ya juu (Sh20, 000) wanatekeleza huduma zenye thamani ya wastani jumla wa Sh1, 647 kwa mwezi, wakilinganishwa na wenye simu za hadhi ya chini, ambao kiwango chao kimesimaia Sh878 kwa mwezi,” utafiti huo unaelezea. Kiwango cha utoaji na utumaji wa pesa, wanawake wenye simu ghali pia kimetajwa kuwa zaidi ya mara saba kwa mwezi, huku wanaomiliki za bei ya chini kikiwa mara nne pekee. Ruto asisitiza atakuwa pasta akistaafu siasa NAIBU Rais William Ruto, amesisitiza msimamo wake kwamba atajitosa katika uhubiri atakapostaafu siasa. Akizungumza Jumapili katika kanisa la Anglikana la All Saints Mtwapa, Kaunti ya Kilifi, Dkt Ruto alitumia muda wake mwingi kuhubiria waumini badala ya kupiga siasa ilivyo kawaida yake. Baada ya mahubiri yake, aliwaambia waumini na viongozi wa kanisa hilo wamtarajie kuwa mhubiri katika miaka ya usoni. “Sijahitimu kuwa mhubiri kwa sasa lakini pengine nikimalizana na haya mambo ya siasa, nina mpango wa kuwa mhubiri,” akasema. Naibu Rais alikuwa mhubiri katika miaka yake ya ujana alipokuwa mwanafunzi wa sekondari na baadaye chuo kikuu. Kwingineko, wabunge wanaoegemea upande wa Dkt Ruto wanatarajiwa kukutana leo nyumbani kwake mtaani Karen, Nairobi kujiandaa kwa ufunguzi wa bunge la kitaifa hapo Jumanne. Mchakato wa marekebisho ya Katiba kupitia mpango wa BBI na Bajeti ya Kitaifa ni miongoni mwa masuala yatakayojadiliwa. Chaguzi ndogo za useneta wa Machakos na katika maeneobunge ya Matungu na Kabuchai pia zitajadiliwa. Hata hivyo, wabunge wandani wa Dkt Ruto wamekana madai kuwa mkutano huo unalenga kupanga mikakati ya kuhujumu ajenda za serikali katika bunge la kitaifa na seneti, mabunge hayo yanaporejelea vikao. “Ndiyo tutakuwa na mkutano wetu wa kawaida wa kundi la wabunge wanachama wa vuguvugu la ‘hasla’ katika makao ya Naibu Rais. Tunalenga kuchukua msimamo kuhusu masuala mbalimbali ya kitaifa yenye faida kwa walala-hoi; lakini hatunuii kupinga mambo ya serikali bungeni,” Mbunge wa Kapseret Oscar Sudi akaambia Taifa Leo. Naye Mbunge wa Soy Caleb Kositany alisema wanakutana kujadili hatima yao katika chama cha Jubilee na kuratibu muskabali wao wa kisiasa uchaguzi mkuu wa 2022 unapokaribia. “Mkutano wetu hautajadili BBI na kura ya maamuzi inavyodhaminiwa kwa sababu hayo na masuala yasiyo na umuhimu wowote kwa raia wa kawaida kama vile mama mboga na wana bodaboda. Tunakutana kuratibu namna ya kufanikisha mipango ya kufanikisha mahitaji yao tutakapoingia mamlakani 2022,” akaeleza Mbunge huyo ambaye pia ni Naibu Katibu Mkuu wa chama cha Jubilee. Lakini duru zimesema kuwa mkutano huo ambao utahudhuriwa na karibu wabunge na maseneta 150 utajadili mbinu za kuhujumu mchakato kwa BBI kwa kupinga mswada wa kura ya maamuzi na mgao wa fedha za kufadhili kura maamuzi. Alihimiza kaunti zingine zifanye hima kuona ya kwamba zinapitisha ripoti hiyo kwa sababu “ina manufaa makubwa kwa mwananchi.” Aliwashauri viongozi wasipande chuki kwa wananchi kwa sababu ya ripoti ya BBI bali wawe mstari wa mbele kusema ukweli wa mambo. “Huu sio wakati wa kuchochea wananchi kwani tumesalia na miezi 18 kuelekea uchaguzi. Tusiweke akili zetu kwa uchaguzi kwa wakati huu bali tuzingatie ajenda muhimu za serikali ili mwananchi apate maendeleo,” alisema Bw Nyoro. Kiplagat, kigogo wa enzi ya Moi aliyedaiwa kope MWAKA wa 2003 ulikuwa mwamko mpya kwa wandani wengi wa aliyekuwa rais, marehemu Daniel arap Moi, na Hosea Mundui Kiplagat alikuwa mmoja wa waliopata pigo wakati Emilio Mwai Kibaki alipoapishwa kuwa rais mpya. Katika utawala wa Moi, hakuna yeyote ambaye angethubutu kujaribu kuwawinda wandani wake kama vile Kiplagat, ambaye alifariki wikendi, kwani walihofia adhabu kali kutoka kwa serikali. Marehemu ambaye alikuwa mwana wa Isaac na Zipporah Salgong, alifariki Februari 6, 2021, alipokuwa anakimbizwa hospitalini na familia yake baada ya kuugua kwa muda mfupi. Kwa Bw Kiplagat, kipindi cha baada ya utawala wa Moi kilimrusha katika masaibu ya kuandamwa na wapigaji mnada na watu wengine waliodai ni wamiliki halisi wa ardhi alizokuwa nazo. Kabla kufariki kwake, alikuwa na kesi nyingi mahakamani za kujaribu kuokoa mali yake ikiwemo kipande cha ardhi Nakuru alichozozania na mwekezaji wa sekta ya utalii, Bw John Allan Okemwa. Kesi nyingine ilihusu mzozo kati yake na jirani mtaani Karen ambaye alidaiwa kuchimba kisima karibu na boma la Bw Kiplagat. Kando na kuwa mwandani mkubwa na mshauri wa Mzee Moi, marehemu alikuwa ni jamaa ya kiongozi huyo aliyetawala kwa miaka 24. Mama zao walikuwa binamu. Kwa marafiki wake, alifahamika vyema kama HK. Ni kwa sababu hii ambapo hata mahakamani kuna majaji waliokuwa wakimtambua kama HK hata kama jina lake kamili liliandikwa katika stakabadhi za kesi. Shirika la kwanza lililomwandama marehemu Kiplagat kikamilifu ni Shirika la Kitaifa la Biashara nchini (KNTC), katika mwaka wa 2005. Shirika hilo la kiserikali lilijaribu kupiga mnada gari lake aina ya Mercedes Benz na lingine la Mitsubishi Pajero. Alikuwa anamiliki magari hayo kupitia kwa kampuni yake ya Integrated Wood Complex. Magari hayo yalikuwa yamenunuliwa kupitia kwa mkopo wa Benki ya Cooperative na yalikuwa bado yamesajiliwa kwa jina la benki hiyo. Benki hiyo ilikubaliwa pia kupiga mnada mali zake nyingine ambazo alimiliki mjini Eldoret, ingawa haikufichuliwa ni za thamani gani. Marehemu alikuwa na deni la Sh271.4 milioni kwa Bank of India ambazo zilikuwa zimechukuliwa kupitia kampuni zake mbili. Kampuni hizo ni Eldoret Concrete Poles Limited (Sh86.11 milioni) na Timber Treatment International Limited (Sh185.3 milioni). Katika kesi hiyo, ilifichuka kulikuwa na uwezekano mkubwa alikuwa amefilisika kwani mara kwa mara alikosa kutimiza maombi ya benki kulipa madeni yake walivyokuwa wamekubaliana. “Iwezekanaje viongozi wanaopuuza maagizo ya korti ndio wanadai kutaka kuiimarisha? BBI ni hujuma kwa Katiba,” akasema Waziri huyo wa zamani wa Sheria. Karua alisema mchakato wa marekebisho ya Katiba unaoendeshwa na Rais Uhuru Kenyatta na kiongozi wa chama cha ODM, Bw Raila Odinga chini ya kundi la ‘Kieleweke’, unaenda kinyume na sheria na kukiuka matakwa ya Wakenya. BBI ilibuniwa baada ya Rais Kenyatta na kiongozi wa ODM Raila Odinga kuzika tofauti zao za kisiasa mnamo Machi 2018, wakiapa kuunganisha taifa, hasa baada ya mgawanyiko wa kisiasa kushuhudiwa katika uchaguzi wa 2013 na 2017. Naibu wa Rais Dkt William Ruto, kwa upande wake ameendelea kuongoza vuguvugu la ‘Tangatanga’ kuipinga BBI mtazamo wake ukionekana kuwiana na wa Bi Karua. Shughuli zarejea kawaida baada ya shule iliyogeuza madarasa kuwa nyumba za kukodi kufunguliwa SHULE moja ya mmiliki binafsi katika kaunti ya Nairobi ambayo ilikuwa imebadilishwa kuwa nyumba za kukodi imefunguliwa. Aidha, Shule ya The Rock Academy iliyoko katika mtaa wa mabanda wa Mukuru-Hazina katika kaunti ndogo ya Starehe, kama shule zingine kote nchini ilifungwa mnamo Machi 2020. Hatua ya kufunga shule, vyuo vikuu na taasisi zote za elimu nchini ilifikiwa na serikali kufuatia janga la Covid-19. Baada ya kugundua kuwa alikuwa akipata hasara kubwa kufuatia kufungwa kwa shule hiyo, mmiliki wa shule ya The Rock, Bi Christine Kathukya alisema aliamua kugeuza madarasa ya shule kuwa nyumba za kupangisha. Juu ya lango kuu ukutani palitundikwa kibao na maandishi “Nyumba za kukodisha hapa.” “Badala ya madarasa kukaa bila kazi huku mwenye nyumba bado alikuwa akinilipisha kodi, nilikuja na wazo la kukodisha watu nyumba katika darasa za shule yangu,” Bi Christine Kathukya aliambia Taifa Leo. Bi Kathukya aliongeza kuwa licha ya janga la korona kuvuruga uchumi na shule nyingi za wamiliki binafsi kufungwa kabisa hatajuta kwani wazo lake lilizaa matunda. “Fedha za nyumba zilizolipwa na wapangaji ziliniwezesha kupunguza gharama ya matumizi kama vile kuwalipa walimu na wafanyakazi wengine sawa na kumlipa mwenye nyumba pia,” Bi Kathukya alisema. Kwa muhtasari, kodi ya nyumba ya jengo la mawe katika maeneo ya Hazina hugharimu kati ya Sh5,000 na Sh7,000 kwa kila chumba. “Kodi ya nyumba zilizojengwa kwa mabati hugharimu kati ya Sh2,500 na Sh3,500 pamoja na choo na umeme,” Bw Mohammed aSoba Kutuni, mwenyekiti usalama mtaani akasema. Jana, wanafunzi na walimu walikuwa na shughuli za kuendelea na masomo yao darasani kama hapo awali katika shule ya The Rock. Mama alia kesi yake kuahirishwa MENEJA mkuu katika mamlaka ya kitaifa ya usambazaji stima sehemu za mashambani (REA) Ijumaa alisababisha kioja mahakama ya Milimani Nairobi alipolia ikawa vigumu kusomewa mashtaka 13 ya kughushi vyeti vya Digirii na Sekondari. Mbali na mashtaka hayo ya kughushi vyeti vya chuo kikuu na sekondari Bi Irene Chesang alikabiliwa na mashtaka mawili ya kupokea kwa njia ya undanganyifu mishahara ya zaidi ya Sh10.9milioni kutoka kwa REA na shirika la ustawishaji wanyama wa pori (KWS). Aliongeza , “ Hii ni mara ya kwanza kwa mshtakiwa kufikishwa kortini ndipo unaona ameingiwa na baridi pamoja na woga usio na kifani. Naomba apewe muda atulie kisha apige moyo konde ndipo ajikakamue kujibu mashtaka 13 dhidi yake.” Bi Chesang anakabiliwa na mashtaka ya kughushi cheti cha digirii kutoka chuo kikuu cha United States International University (USIU) na cheti cha kuhitimu kidato cha nne cha Shule ya Upili ya Solian (KCSE). Alisema tovuti ya Linda Katiba imepokea malalamishi mradi wa Kazi kwa Vijana, waliopata nafasi ya ajira hiyo baadhi walishurutishwa kutia saini ili kuruhusu tume ya uchaguzi na mipaka (IEBC) kuidhinisha BBI. “Kuna hadaa nyingi zilizopo kwenye mswada huo unaopendekeza nyongeza ya nafasi za viongozi. Hatujui iwapo baadaye pendekezo litakalofuata litakuwa la Rais aongeze muda wake kuwa mamlakani,” Bi Karua akatahadharisha. Sonko alisema anazuiliwa peke yake katika kituo cha polisi cha Gigiri kilichoko katibu na makao makuu ya shirika la umoja wa mataifa la mazingira (UNEP) na ubalozi wa Amerika. “Usiku wa manane mtu aliyekuwa na sindano iliyokuwa na dawa isiyojulikana aliingia ndani ya seli anapozuiliwa Sonko na kujaribu kumdunga,” Dkt Khaminwa alimweleza hakimu mkuu Douglas Ogoti anayesikiza kesi ya ufisadi dhidi ya Sonko. Bw Nyamu alisema usalama wa Sonko wahitaji kuzingatiwa na kila mmoja kwa mujibu wa Kifungu nambari 3 cha katiba. Mawakili hao walimsihi hakimu aamuru Sonko ahamishwe na kuzuiliwa katika kituo cha polisi cha Muthaiga pamoja na mahabusu wengine. Kiongozi wa mashtaka Alex Akula alipinga ombi hilo akisema Sonko aliagizwa azuiliwe katika kituo cha polisi cha Gigiri na hakimu mkuu wa Kiambu Bi Stella Atamba na kwamba “ agizo hilo haliwezi kubatilishwa na hakimu mwenye cheo sawa naye(atambo).” Vijana wakosa nafasi KDF kwa kutumia vyeti feki MAMIA ya vijana waliojitokeza kusajiliwa katika jeshi la Kenya (KDF) uwanjani Migori, waliamriwa wasishiriki shughuli hiyo baada ya kuwasilisha stakabadhi ghushi. Shughuli sawa na hiyo ilikuwa imeandaliwa katika maeneo mbalimbali ya nchi. Luteni Kanali K M Sayid ambaye alisimamia shughuli hiyo alisema usajili huo ulifanikiwa ila mamia ya vijana waliwasilisha vyeti ghushi wakilenga kujiunga na jeshi kwa njia haramu. “Shughuli hiyo ilifanikiwa ila tuliwarejesha baadhi ya vijana kwa sababu walikuja na vyeti vilivyoghushiwa,” akasema. Licha ya kuvumilia kijibaridi kikali na kufika uwanjani humo kwa wakati, vijana wengi walikosa kusajiliwa kutokana na vyeti bandia walivyoviwasilisha. Baadhi yao pia walipatikana na vitambulisho bandia. Hata hivyo, baadhi ya wenyeji walieleza Taifa Leo kwamba walifungiwa nje ya usajili huo kwa njia zisizoeleweka. “Licha ya binti yangu kufuzu kutoka Shirika la NYS alikatazwa kujiunga na KDF kwa sababu walisema alama ya vidole haikuwa ikiwiana na kitambulisho chake. Ninashuku hicho kilikuwa kijisababu tu cha kumwondoa,” akasema Bi Jacinter Ouma ambaye aliandamana na mwanawe hadi uwanja huo. Bw John Ochieng naye alidai mwanawe alifungiwa nje kwa kukosa nakala halisi ya cheti chake cha kidato cha nne. Mwanawe hakuwa amechukua cheti halisi kutoka iliyokuwa shule yake kwa sababu ya kutokamilisha karo. Aliwasilisha cheti cha kumaliza shule pamoja na nakala ya matokeo ya mtihani wake wa KCSE. Hata hivyo, Kanali Sayid alishikilia kwamba kulikuwa na muda wa kutosha kutimiza mahitaji yote kwa kuwa nafasi za kujiunga na jeshi zilitangazwa mapema mno. “Aliyefaa kushiriki usajili huu alikuwa akihitajika kuwa na vyeti vyake vya masomo pamoja na stakabadhi nyingine,” akasema. Alikanusha mashtaka mbele ya Hakimu Mkuu Mwandamizi Derrick Kuto, katika Mahakama ya Kibera, Kaunti ya Nairobi. Imedaiwa mshukiwa alimpiga mama yake ngumi kwenye mapafu na kumjeruhi kisha akatupa mikongojo yake. Mama yake alipiga kelele na kuokolewa na wananchi. Katika kosa la kusababisha uharibifu, Bw Kinuthia alisemekana kukata mkoba wa mama yake, uliogharimu Sh200, vipandevipande, na kuharibu simu yake ya mkononi iliyokuwa ndani ya Sh15,000. Mwanamume huyo aliye kitinda mimba, alishtakiwa pia kwa kuzua rabsha alipotishia kumuua mama yake kwa kisu. Yasemekana alimshambulia mama yake akitaka apewe sehemu ya nyumba za kukodisha ili awe akikusanya kodi, lakini mamaye akakataa. Alitaja baadhi ya maeneo ambayo yamepokea madawati kwa asilimia 100 ni Kiambu, Nyeri, Nyahururu, na Murang’a. Alisema wasichana wote walio wajawazito wataruhusiwa kufanya mitihani yao bila kutatizwa na yeyote. “Kila mwanafunzi aliye na mimba ataruhusiwa kufanya mtihani katika mazingira tulivu,” alifafanua. Wakati huo pia waziri alipeana barakoa kwa shule nzima ili wanafunzi wanufaike. Waziri pia aliandamana na katibu katika wizara Belio Kipsang’ na washika dau wengine wa elimu. Mbunge wa Ruiru Bw Simon King’ara alipongeza juhudi za waziri kutembelea shule hiyo ambayo idadi ya wanafunzi imefika 4,000. Alisema tayari afisi yake kwa kushirikiana na serikali imepata kipande cha ardhi ekari tisa ambako kutajengwa madarasa mengine ili kupunguza msongamano ulioko katika shule ya msingi ya Mwiki. “Idadi kubwa ya wanafunzi inasababisha hata walimu wenyewe wawe na ugumu kuwafunza wanafunzi hao. Kwa hivyo tukipata nafasi ya kuwasambaza kwingineko itakuwa ni sawa,” alisema Bw King’ara. Kwa mfano, alisema, darasa moja kama Gredi ya Nne, kuna wanafunzi wapatao 250. Alisema mji wa Ruiru unazidi kupanuka na kwa hivyo inahitaji mikakati tofauti kukidhi jinsi mambo yalivyo. Shule hiyo ina zaidi ya wanafunzi 4, 000, na imekuwa vigumu kuafikia kikamilifu sheria na mikakati kusaidia kuzuia kuenea kwa Covid-19. Kwenye ziara yake Jumatatu katika shule hiyo, hata ingawa waziri Magoha hakueleza wakati ambapo shughuli za upanuzi zitaanza, alisema serikali itahakikisha madarasa zaidi yamejengwa. Prof Magoha pia aliahidi Mwiki Primary kupata uga, raslimali muhimu ambayo imeendelea kukosa katika shule hiyo. “Ninaamini serikali ina pesa, na zitakapopatikana itapanuliwa,” akasema. Wakati huo huo, Waziri alihimiza viongozi wa kisiasa waliochaguliwa eneo hilo kutumia mamlaka yao kushinikiza serikali kuiongezea shule hiyo ardhi. Katika ziara hiyo kukagua shughuli za masomo zinavyoendelea, Prof Magoha alikuwa ameandamana na mbunge wa Ruiru, Bw Simon King’ara na seneta maalum, Bw Isaac Mwaura (ingawa Mwaura alibanduliwa wadhifa wake Jumatatu na chama tawala cha Jubilee kwa kukaidi sheria za chama). “Viongozi wa kisiasa waliochaguliwa eneo hili, ninawahimiza mtumie mamlaka yenu kushinikiza serikali iongezee shule hii ardhi kwa minajili ya kuipanua ili watoto wetu wawe na mazingira bora ya masomo,” akawarai. Seneta Mwaura amekuwa akiihimiza serikali kujenga madarasa zaidi katika shule zenye idadi kubwa ya wanafunzi nchini, hasa baada ya kufanya ziara katika shule ya Mwiki Januari 2021 na kushuhudia mahangaiko ya wanafunzi. Sonko apelekwa kortini kwa ambulensi ALIYEKUWA Gavana wa Nairobi Mike Sonko amefikishwa katika mahakama ya Kiambu kwa ambulensi kutoka hospitali alimolazwa Jumatatu baada ya kuugua akiwa rumande. Polisi walifika katika hospitali hiyo na kumuondoa kumpeleka kortini wakisema hali yake haikuwa mbaya sana. Mawakili wake walisema kwamba ambulensi hiyo ilikuwa na daktari na vifaa vya kumhudumia mwanasiasa huyo hali yake ya afya ikidorora. Havi akaa ngumu MWENYEKITI wa Chama Cha Wanasheria nchini (LSK), Nelson Havi amepuuza hatua ya wanachama wa baraza la chama hicho kumsimamisha kazi akisema hawana uwezo wa kumuondoa ofisini. Mnamo Jumatatu, baadhi ya wanachama wa baraza la LSK walimsimamisha kutekeleza majukumu yake likisema hana uwezo wa kuongoza chama. “Tunamsimamisha Nelson Andayi Havi kutoka ofisini na kutekeleza majukumu ya mwenyekiti wa Chama Cha Wanasheria nchini kuanza Februari 8 2021 hadi Machi 27 2021 wakati mkutano wa kila mwaka utaandaliwa na ajitee binafsi au kupitia wakili wake na baadaye uamuzi utafanywa katika mkutano huo kupitia kura ya wanachama wote watakaohudhuria,” baraza lilisema kwenye taarifa. Lakini Bw Havi alisema kwamba hawezi kuondolewa ofisini na baraza la wanachama wanane pekee akisema mwenyekiti anaweza kuondolewa kupitia mkutano wa wanachama wote wa LSK. Alisema kwamba waliodai kwamba wamemsimamisha walisimamishwa kutoka baraza la chama hicho “Wanachama wanane wa baraza waliosimamishwa hawana nguvu za kumsimamisha mwenyekiti wao Nelson Havi. Hilo ni jukumu la wanachama katika mkutano mkuu,” alisema na kuapa kwamba ataendelea kuhudumu hadi kipindi chake kitakapokamilika Machi 24, 2022. Hata hivyo, walienda kortini na hatua hiyo ikabatilishwa. Mnamo Jumatatu waliungana kumsimamishwa Bw Havi huku wakijiandaa kuwasilisha mswada wa kumuondoa ofisini kwenye mkutano wa mwaka wa wanachama wote mwezi ujao. Omanga na wenzake wapata afueni MASENETA sita waliotimuliwa na chama cha Jubilee wamepata afueni Jumanne baada ya Jopo la Kutatua Mizozo ya Vyama vya Kisiasa (PPDT) kusimamisha hatua hiyo hadi rufaa waliowasilisha itakaposikilizwa na kuamuliwa. Mwenyekiti wa jopo hilo Desma Nungo vile vile alimzuia Msajili wa Vyama vya Kisiasa Anne Nderitu kuondoa majina ya maseneta hao maalum kutoka orodha ya wanachama wa Jubilee. “Jopo hili limesimamisha utekelezaji wa uamuzi wa Jubilee wa Februari 8 wa kuwafurusha walalamishi kutoka chama hicho, hadi maombi yao yatakaposikilizwa na kuamuliwa mbele ya wawakilishi wa pande zote,” ikasema uamuzi huo. PPDT imeamuru kuwa kesi hiyo itatajwa mnamo Februari 16. Mnamo Jumatatu, Katibu Mkuu wa Jubilee Raphael Tuju alitangaza kufurushwa kuwa maseneta hao sita, uamuzi ambao alisema uliidhinishwa katika mkutano wa Kamati Simamizi ya Kitaifa (NMC) uliofanywa siku hiyo. Hata hivyo, Katibu huyo Mkuu alisema wanasiasa hao wamepewa muda wa siku saba kukata rufaa dhidi ya uamuzi huo. Kulingana na Bw Tuju, maseneta hao sita walifurushwa kwa kumkosea heshima Rais Uhuru Kenyatta na kukaidi misimamo na maamuzi ya chama hicho tawala. Wote wanakabiliwa na shtaka la kughushi barua ya kuwakubalia watekeleze ujenzi katika idara ya DoD kupitia kwa kampuni ya WIL Developers and Construction Limited. Wote tisa wamekanusha shtaka la kughushi barua ya kandarasi hiyo inayodaiwa ilikuwa imetiwa sahihi na katibu mkuu idara ya ulinzi Bw Torome Saitoti na afisa mkuu kitengo cha fedha Bw Rotich K. Tena washtakiwa hao wanakabiliwa na shtaka la kughushi arifa ya kisiri ya zabuni hizo ya Januari 18 2018 ya kununulia DoD Magunia ya Nailoni ya uzani wa kilo 50 iliyokuwa imekabidhiwa mkurugenzi wa WIL Developers and Construction Limited. Shtaka la nane dhidi yao lasema kuwa mnamo Feburuari 1 2018 katika benki ya Standard Chartered walipokea kwa njia ya undanganyifu Sh14m kutoka kwa Bw Johnson Mwanzia Wambua wakidai walikuwa wamepewa kandarasi ya kununulia DoD magunia. Mnamo Desemba 29 2018, Erick alimwinukia Mutindi na kumdunga shingo, matiti, mikono na mgongoni katika makazi yao mtaani Kabiria, eneo la Dagoretti kaunti ya Nairobi. Baada ya kutekeleza uhalifu huo Erick alitoweka na mnamo Januari 9 2019 mkono mrefu wa sheria ulimfikia. Alishtakiwa na kuachiliwa kwa dhamana ya Sh100,000 lakini alishindwa kuilipa na kuwekwa rumande hadi Jumatano. Akiuchambua ushahidi , Bi Gandani alisema mashahidi wote walioitwa ikiwa ni pamoja na Dkt Joseph Maundu wa Nairobi Women Hospital na muuguzi kutoka hospitali hiyo walithibitisha ni Erick aliyetekeleza unyama huo. “Ninawapongeza wananchi kwa kuonyesha uzalendo wao kwa kuingilia kati kusaidia kuondoa hatari hiyo iliyoshuhudiwa. Nina hakika kila kitu kitaendelea vyema na kazi itarejelea hali ya kawaida,” alieleza Bi Karoki. Alieleza kwamba maafisa wa upelelezi watafanya uchunguzi ili kubainisha kiini cha moto huo. Wananchi pia waliiomba serikali kufanya juhudi kuona ya kwamba mambo yanaenda sawa ili hali irekebishwe kwa kujenga nyumba za manufaa kwa wananchi. Mkazi Bi Ruth Njeri alieleza kuwa wakazi wa kijiji cha Kinare walishtushwa na mkasa huo lakini akasema pia anafurahi kwa sababu kwa ushirikiano wao na maafisa wa serikali, walifanikiwa kuuzima moto huo. “Ushirikiano wetu kama wakazi wa Lari pamoja na maafisa wa serikali ulisaidia pakubwa hadi moto huo ukazimika. Tuna imani kutakuwa na marekebisho ya kukarabati afisi ya naibu kamishna na nyumba za polisi,” akasema Bi Njeri. “Ninawapongeza wananchi kwa kuonyesha uzalendo wao kwa kuingilia kati kusaidia kuondoa hatari hiyo iliyoshuhudiwa. Nina hakika kila kitu kitaendelea vyema na kazi itarejelea hali ya kawaida,” alieleza Bi Karoki. Alieleza kwamba maafisa wa upelelezi watafanya uchunguzi ili kubainisha kiini cha moto huo. Wananchi pia waliiomba serikali kufanya juhudi kuona ya kwamba mambo yanaenda sawa ili hali irekebishwe kwa kujenga nyumba za manufaa kwa wananchi. Mkazi Bi Ruth Njeri alieleza kuwa wakazi wa kijiji cha Kinare walishtushwa na mkasa huo lakini akasema pia anafurahi kwa sababu kwa ushirikiano wao na maafisa wa serikali, walifanikiwa kuuzima moto huo. “Ushirikiano wetu kama wakazi wa Lari pamoja na maafisa wa serikali ulisaidia pakubwa hadi moto huo ukazimika. Tuna imani kutakuwa na marekebisho ya kukarabati afisi ya naibu kamishna na nyumba za polisi,” akasema Bi Njeri. Madiwani wataka ushuru wa muguka uongezwe ili kuokoa ndoa Kulingana na diwani huyo, wanawake wengi walio kwenye ndoa wamekuwa wakilalamika kukosa kufurahia tendo la ndoa na waume zao kutokana na wanaume hao kutumia muda mwingi kutafuna muguka mchana na usiku. Bw Ziro amedai kuwa bei rahisi ya muguka ni chanzo cha wakazi wengi kujitosa katika uraibu wa kutafuna majani hayo mabichi. “Nimepokea malalamishi mengi kwamba waume hutumia muda mwingi kutafuna muguka. Kwa hivyo itakuwa vyema tukiongeza ushuru ili wengi washindwe kununua ili tunusuru hizi ndoa,” alisema Bw Ziro. Juhudi nyingi za awali katika baadhi ya kaunti kitaifa kupiga marufuku biashara ya muguka huwa zimegonga mwamba kwa sababu zisizojulikana wazi. “Naunga mkono mswada huo ambao tunatarajia kuujadili bungeni wiki ijayo, ili tukabiliane na matatizo ambayo yanatokana na uraibu huu,” akasema Bw Kadenge. Hayo yanajiri siku chache tu baada ya mwanaharakati wa kutetea haki za binadamu mjini Malindi Famau Mohammed Famau kutoa wito kwa bunge la kaunti ya Kilifi na mabunge ya pwani kupitisha miswada ya kupiga marufuku utumizi wa muguka. WANDERI KAMAU: Korti zetu ziige mataifa mengine kuboresha utendakazi TANGU uhuru, Idara ya Mahakama imekuwa ikilaumiwa kwa kuchelewesha maamuzi ya baadhi ya kesi zinazowasilishwa kwake, kwa miaka mingi bila sababu zifaazo. Baadhi ya kesi zimedaiwa kuchukua hata zaidi ya miaka 10 kutokana na ukosefu wa utaratibu maalum kuhusu uendeshaji wake. Tatizo jingine ni mkinzano wa maamuzi yanayotolewa na mahakama kuhusu kesi.Kwa mfano, nchini Amerika ilichukua chini ya mwaka mmoja kwa korti kumhukumu polisi Derek Chauvin, aliyekuwa mshtakiwa mkuu katika mauaji ya raia mweusi George Floyd mwaka jana. Baada ya uchunguzi mkali na ufuatiliaji wa kina kuhusu ushahidi uliowasilishwa na upande wa mashtaka, ilidhihirika wazi kuwa Chauvin ndiye alishiriki mauaji hayo. Alihukumiwa miaka 22 gerezani.Nchini Korea Kusini, aliyekuwa rais Park Geun-hye alitupwa jela kwa miaka 24, baada ya mahakama kumpata na hatia ya ufisadi na kutumia mamlaka vibaya. Hukumu hiyo ilitolewa 2018 baada ya uchunguzi wa kina, unaodaiwa hata kuendeshwa kwa njia za kisayansi na kiteknolojia ili kuthibitisha mashtaka. Nchini Afrika Kusini, rais wa zamani Jacob Zuma yuko jela baada ya korti kuagiza akamatwe.Hili ni baada ya Mahakama ya Kikatiba kumtupa miezi 15 korokoroni kwa kukosa kuhudhuria vikao vya kusikilizwa kwa kesi yake ya ufisadi. Kama hilo halitoshi, kesi za watu wanaotuhumiwa kushiriki mauaji ya Wayahudi, wakati wa utawala wa Adolf Hitler nchini Ujerumani miaka ya arobaini, bado zinaendelea kusikilizwa hadi sasa. Mifano hiyo inaibua uhalisia uliopo kuhusu michakato ya kisheria katika nchi nyingine.Michakato hiyo huzingatia haki, huharakisha kesi, huendeshwa kwa njia ya kisasa na haitupilii mbali kesi ovyo. Kinyume na mataifa hayo, taswira ya kisheria ni tofauti sana hapa nchini Kenya.Kijumla, ni tofauti katika hali zote zilizotajwa hapo juu. Katika mahakama zetu, hutashangaa kusikia uamuzi tofauti ukitolewa na mahakama mbalimbali, kuhusu kesi moja iliyowasilishwa kwazo. Ni katika mahakama zizo hizo utasikia mshtakiwa “akiachiliwa huru” baada ya kufungwa kwa hata zaidi ya miaka kumi; kwa kisingizio cha “ukosefu wa ushahidi.” Maamuzi hayo yanaibua hofu na maswali kuhusu taratibu zinazofuatwa na mahakama zetu katika utoaji wa maamuzi yake. Ni wakati ziige taratibu za kisheria katika nchi nyingine ili kulainisha utendakazi wake. Vilevile, inatarajiwa kuzidisha mapato ya serikali ya kaunti.Naibu Spika wa Kilifi, Bw Stanley Kenga, alisema madhara ya uraibu huo yanazidi kushuhudiwa katika jamii. Hii ni pamoja na malalamishi ya wanawake kuwa waume zao wanapoteza muda katika utafunaji wa mimea hiyo, na kusahau majukumu ya ndoa. Ni hivi majuzi tu ambapo wanawake walilalamika kupitia kwa shirika la kijamii la Kilifi Mums, kwamba waume wamewasahau kimahaba na kujitosa katika kutafuna muguka na miraa (almaarufu veve). Pia wanafunzi wameripotiwa kutoroka shule ili kwenda ‘kuchana’ bidhaa hizo, huku vijana wakilazimika kuingilia uhalifu ili wapate pesa za kununua matawi na majani hayo mara kwa mara.Aliongeza kuwa kaunti pia inatarajia kuongeza mapato sheria hiyo mpya ikitekelezwa. “Tunahitaji pesa zaidi kutumiwa kwa miradi ya maendeleo katika kaunti. Pia, naamini ushuru ukipandishwa wengi watajiepusha na utafunaji wa matawi haya ya kulevya, na hivyo athari zake zitapungua katika jamii,” akasema Bw Kenga. Hii, alisema, ikizingatiwa kuwa kuna dawa zingine nyingi za kulevya ambazo ni ghali, lakini bado vijana huzitumia kwa wingi. “Hatufai kufurahia pesa za miraa na muguka, ambazo zinamaliza vijana wetu. Tukiongeza ushuru ina maana kuwa waraibu watajitosa katika uhalifu ili wapate pesa za kununua vitu hivi,” alieleza. Kwingineko, polisi wanawazuilia washukiwa watatu katika kijiji cha Jungu, Kaunti ya Kilifi, kwa madai ya kuwaua watu watatu. Mshirikishi wa Kanda ya Pwani, Bw John Elungata, alisema jana kuwa maafisa pia wanawasaka watu wengine wanaodaiwa kuwahadaa waathiriwa hao watatu; wawili wa asili ya Asia na Mkenya mmoja, kabla ya kuwaua na kuteketeza gari lao. Video zenye uchochezi wa kisiasa kufutwa mitandaoni VIDEO za wanasiasa zenye kauli za uchochezi zitafutwa mitandaoni na wahusika kuchukuliwa hatua kali za kisheria, katika juhudi za kukabiliana na uhasama wakati huu ambapo kampeni za uchaguzi zinashika kasi nchini. Mkurugenzi wa Bodi ya Filamu Nchini, Dkt Ezekiel Mutua, alisema hatua hiyo inalenga kuzzuia wananchi kuchochewa kufanya ghasia dhidi ya wale wenye misimamo tofauti kisiasa. Alieleza kwamba Wizara ya Mawasiliano itadhibiti habari zinazosambazwa kupitia kwa mitandao ya kijamii, ili kufuta kabisa kanda za wanasiasa zitakazolenga kuchochea Wakenya. “Wanasiasa hupenda kutamka maneno ya uchochezi wakati wa kampeni, ambayo huishia kupeperushwa mitandaoni. Tutakumbana na changamoto zaidi kuliko yaliyotupata 2007, ambapo vituo vya lugha za kiasili zililaumiwa kwa kutumiwa kuchochea vita,” akasema. Mamia wapoteza kazi UoN huku idara zikivunjwa MAMIA ya wafanyakazi wamepoteza kazi katika Chuo Kikuu cha Nairobi (UoN) huku serikali ikianza mchakato wa kufanya mageuzi katika mashirika ya serikali yanayopata hasara kulingana na mapendekezo ya Shirika la Kifedha la Kimataifa (IMF). Baraza la UoN limepunguza idadi ya vitivo kutoka 35 hadi 11. Hiyo inamaanisha kuwa baadhi ya wafanyakazi katika vitivo vilivyoathiriwa wako katika hatari ya kupoteza kazi. Hatua hiyo ilitokea siku moja baada ya Waziri wa Fedha Ukur Yatani Alhamisi kutoa orodha ya mashirika ambayo ni mzigo kwa serikali. Bw Yatani alisema UoN, Chuo Kikuu cha Kilimo na Teknolojia (JKUAT) na Moi vimekuwa vikipata hasara hivyo vinahitaji mageuzi ili kupunguza gharama ya kuviendesha. Mwenyekiti wa Baraza la Chuo Kikuu cha Nairobi, Prof Julia Ojiambo jana alisema nyadhifa tano za makamu wa manaibu chansela (DVCs) pia zimefutiliwa mbali. “Kupunguzwa kwa vitivo mbalimbali na ofisi ambazo hutoa huduma sawa inaendana na maono ya chuo hiki,” akasema Prof Ojiambo. Mwenyekiti wa baraza alisema taasisi 14 za utafiti, ikiwemo Taasisi ya Wangari Mathai (WMI) na Taasisi ya Masomo ya Maendeleo (IDS) zitaendelea kuhudumia jamii.Chuo Kikuu cha UoN kina jumla ya wafanyakazi 3,500; miongoni mwao waadhiri 1,500. Prof Ojiambo alisema mabadiliko hayo yanalenga kupunguza gharama na kuondoa nyadhifa za maafisa wanaotekeleza majukumu sawa na wengine. Naibu Chansela Profesa Stephen Kiama alisema mageuzi hayo yanalenga kurahisisha shughuli mbalimbali za elimu chuoni humo. “Nyingi ya nyadhifa ambazo zimefutiliwa mbali zimekuwa kishikiliwa na watu ambao wamepewa kandarasi ya muda mfupi,” akasema Prof Kiama. Naibu Chansela alisema mpango wa magezi hayo ulianza 2018.Kufikia sasa, wafanyakazi zaidi ya 100 wamepoteza ajira zao baada ya usimamizi wa Chuo Kikuu cha Nairobi kukataa kuongeza muda wa mikataba yao ya kazi. Alhamisi, Bw Yatani aliorodhesha mashirika na taasisi za serikali ambazo zimekuwa zikipata hasara huku akisema zinahitaji mageuzi ya haraka kupunguza gharama ya kuziendesha. Yatani alisema kuwa, baadhi ya taasisi na idara za serikali ni muhimu na zimekuwa zikihitaji kiasi kikubwa cha fedha kuziendesha hivyo kusababisha kuwepo kwa mrundiko wa madeni. Mnamo Aprili, mwaka huu, shirika la IMF liliitaka Kenya kufanya mageuzi katika vyuo vikuu vitatu ili kuviokoa kutokana na mzigo wa madeni.IMF iliorodhesha Chuo Kikuu cha Kenyatta, UoN na Moi kama vyuo vikuu ambavyo viko katika hali ya hatari kifedha. UoN kilitajwa kama chuo kikuu ambacho kimekuwa kikiendesha shughuli zake kwa madeni na kimeshindwa kulipa wafanyakazi wake pensheni, kulingana na ripoti iliyotolewa na Mamlaka ya Ushuru nchini (KRA). Vyuo vikuu vya umma vina jumla ya madeni ya Sh20.5 bilioni.Aprili, mwaka huu, IMF iliitaka Kenya kufanyia mageuzi mashirika na taasisi 18 ambazo zimekuwa zikipata hasara kabla ya kutoa mkopo wa Sh284 bilioni. Mashirika mengine yanayolengwa katika mageuzi hayo ni Shirika la Ndege nchini (KQ), Shirika la Reli, Kenya Power, Shirika la Habari nchini (KBC), Baraza la Mtihani nchini (Knec) kati ya mengineyo. Alidhulumiwa na raia hao wa kigeni baada ya kukataa kushiriki ngono na mwajiri wake ambaye alinaswa kwa camera ya simu akimchapa viboko. Serikali ilimrejesha kwao raia huyo wa China kabla ya kufikishwa kortini kujibu mashtaka.Mahakama ilisema mlalamishi alidhalilishwa na kupatwa na msongo wa mawazo baada ya kuchapwa viboko na mshtakiwa. Mlalamishi, kupitia kwa wakili wake Steve Mogaka, pia alimshtaki waziri wa Usalama Fred Matiang’i na Mkuu wa Sheria lakini korti ikasema hakukuwa na ushahidi wa kuonyesha kwamba waliruhusu unyama huo. Mahakama iliagiza alipwe fidia ya Sh3 milioni kwa kukiuka haki zake za kibinadamu na Sh72,000 kwa kumtimua bila kufuata sheria. Aibu wizara muhimu zikiburuta mkia katika ripoti ya utendakazi IMEKUWA fedheha kwa wizara zilizorodheshwa mkiani katika utendakazi kwenye ripoti ya 2019/2020 kwani ni zile zinazotegemewa zaidi na wananchi. Wizara za Kilimo, Ufugaji na Uvuvi; Teknolojia ya Habari na Mawasiliano, Ubunifu na Vijana; Michezo na Utamaduni na Utalii na Wanyama pori ziliburuta mkia katika ripoti hiyo. Kwanza, wizara iliyoshika mkia ya Kilimo inaangazia sekta ambayo asilimia kubwa ya Wakenya wanategemea kukimu mahitaji yao ya kila siku. Mapato kutokana na kilimo na ufugaji huchangia takriban asilimia 30 ya mapato ya kitaifa kupitia kwa mazao ya shambani na bidhaa tofauti zinazotokana na wanyama wa kufuga. Hivyo basi, wizara hii inafaa kuwa kipaumbele katika kutimiza malengo yake ili kuwafaa Wakenya wengi wanaotegemea sekta hiyo. Mawasiliano na Teknolojia, kwa upande mwingine, ni uti wa mgongo kaatika maisha ya sasa ambapo mbinu za mawasiliano na teknolojia zinazidi kuimarika. Wizara hii ina jukumu kubwa katika jamii ya sasa, ikibainika kuwa mafunzo haya yatahusishwa katika mtaala mpya wa elimu(CBC), ambapo pia ubunifu utahusishwa. Wizara za Michezo na Utamaduni, na Utalii na Wanyamapori zilipata pigo kutokana na mlipuko wa virusi vya corona. Shughuli nyingi za wizara hizo ziliathirika, lakini mawaziri wana majukumu ya kuziboresha. Wizara ya Michezo na Utamaduni ina jukumu kubwa la kutimiza kwa nchi. Ni sekta ambayo inashabikiwa sana kupitia kwa michezo tofauti. Nchi ya Kenya inajulikana kufana katika michezo tofauti ikiwemo riadha, voliboli, ragbi na michezo mingine. Hivi karibuni, wachezaji wa voliboli ya ufukweni walifana huko Morocco, wanaume kwa wanawake. Wanariadha wametua Tokyo huku wachezaji wa vikapu wakipiga kambi nchini Rwanda. Hii ina maana kuwa wizara hii inatarajiwa kujitolea kikamilifu kuboresha sekta ya michezo na kutimiza maazimio yake. Kwa upande wa Utalii, ni wizara ambayo inaleta kipato kwa taifa. Mfano ni Mashindano ya Mbio za Magari ambayo yalileta kipato kwa taifa. Wizara hii inafaa kuboreshwa wakati taifa linapojengwa upya kutokana na pigo la corona ili kuimarisha mapato ya nchi. Wawili wafariki mamia wakikesha nje baada ya nyumba kuteketea Mukuru WATU wawili wamefariki katika kisa cha moto huku mtu wa tatu akiuguza majeraha katika hospitali nazo familia 131 zikilala nje penye baridi baada ya nyumba zao kuteketea. Kisa hicho kilitokea mwishoni mwa wiki katika mtaa wa mabanda wa Mukuru-Fuata Nyayo “A” ulioko wodi ya Nairobi South, kaunti Ndogo ya Starehe. Tukio hilo limethibitishwa na kinara wa polisi eneo la Makadara, Bw Timon Odingo. Bw Odingo aliongeza kwamba inadaiwa moto huo ulisababishwa na mashumaa ingawa maafisa wa kampuni ya kusambaza stima nchini (KPLC) wameanzisha uchunguzi wao. “Ingawa hakukuwa na stima mtaani, KPLC itachunguza zaidi kubaini ikiwa kuna watu waliokuwa wakijiunganishia stima ya wizi wakati wa tukio hilo baada ya trasfoma kuondolewa awali mtaani,” Bw Odingo akasema. “Moto ulianzia kwa nyumba ya marehemu Bw Atambo aliyeishi na mwanamume mwenzake aliyeponea kifo kwa tundu la sindano. Marehemu alianguka baada ya moshi kumzindia huku mwili wake ukiteketezwa na ndimi za moto. Mwenzake alifanikiwa kuruka hadi ndani ya mto Ngong na kwa bahati nzuri hakuumia,” Bw Mavesi asema. Baada ya moto kuzidi na kuenea hadi nyumba jirani, ulipata watoto wawili wakiwa wamelala. Bw Mavesi alisimulia jinsi kwenye kukurukakara za kujiokoa, msichana wa miaka 13, alianguka kutoka orofa ya kwanza na kuumia mkono wake. Mwathiriwa, Bw Caleb Njairo, 37, seremala wa Jua Kali aliyeishi mtaani humo kwa muda wa miaka miwili unusu sasa alisema ana machungu ya kumpoteza bintiye kwenye mkasa huo. KAMATI ya Bunge kuhusu Utangazaji na Maktaba sasa inapendekeza kuwa wabunge wote 349 wanunuliwe laputopu – vipakatalishi – za matumizi katika mikutano yao kupitia mitandaoni. Kamati hiyo inapendekeza kwamba wabunge wanunuliwa aina ya kisasa ya laputopu kwa jina Apple MacBook Pro, ambayo inaweza kugharimu hadi Sh105,000 kila moja. Hii ina maana kuwa ikiwa mapendekezo hayo yataidhinishwa na wabunge, ununuzi wa mitambo hiyo utamgharimu mlipa ushuru Sh105 milioni ikizingatiwa kamati hiyo inapendekeza Spika wa Bunge la Kitaifa Justin Muturi pia anunuliwe kipakatalishi cha aina hiyo. MKU yashirikiana na UN kuwajali wanaoishi na ulemavu SHIRIKA la Umoja wa Mataifa (UN) linatambua juhudi za Chuo Kikuu cha Mount Kenya (MKU) za kuwajali wanaoishi na ulemavu. Naibu Chansela wa MKU Prof Deogratius Jaganyi, alieleza kuwa kwa ushirikiano wa pamoja na UN, chuo hicho kitaendelea kufadhili watu wanaoishi na ulemavu kwa miaka mitatu mfululizo. Prof Jaganyi alikuwa akihutubia walimu na wanafunzi mjini Thika mwishoni mwa wiki jana ambapo baadhi ya wanaoishi na ulemavu walinufaika na viti vya magurudumu. Alieleza ya kwamba hivi karibuni wanapanga kufanya ushirikiano na kikundi cha watu wanaoishi na ulemavu ili wawe na mwelekeo mwafaka wa kuendelea kujitafutia riziki bila usumbufu. “Chuo hiki kinaedesha kozi kwa wanafunzi kuelewa jinsi wanavyoweza kuelewa idadi ya kikundi hicho cha wanaoishi na ulemavu ili kuwapa mwongozo wa kimaisha na kuafikia malengo yao,” alifafanua msomi huyo. Alieleza ya kwamba MKU itazidi kufuatilia hali za watu hao ili kuona ya kwamba hawatelekezwi popote walipo. Chuo hicho, kulingana na Prof Jaganyi, kinataka kuona ya kwamba kikundi hicho kinaedesha shughuli bila kudhulumiwa. Hafla huyo ilihudhuriwa na wahadhiri kadha wa chuo hicho pamoja na wanafunzi. Chuo hicho pia kimefungua milango kwa walio na upungufu wa afya kujiunga nacho ili kuendeleza masomo yao. “Sisi katika chuo hiki hatuna ubaguzi wowote ambapo tunapokea mtu yeyote aliye na ari ya kujiendeleza kimasomo,” alieleza Prof Jaganyi. Chuo hicho pia kimekuwa na ushirikiano na hospitali ya Thika Level 5 huku wanafunzi wengi wa somo la afya kutoka chuo hicho wakifanya majaribio yao huko. Wakati huo pia wamekuwa mstari wa mbele kutoa matibabu ya bure kwa wakazi wanaoishi kwenye vitongoji duni kama Kiandutu na Kiang’ombe mjini Thika. Mbunge huyo alisema kuwa matukio ya hivi karibuni ambapo Bw Wetang’ula ameonekana pamoja na Spika wa Seneti Kenneth Lusaka wakizunguka katika Kaunti ya Bungoma, si ushahidi kwamba Ford Kenya inafanya mazungumzo na Dkt Ruto. Bw Lusaka ni mwandani wa Dkt Ruto. “Spika Lusaka analenga kurejea katika Ford Kenya ndiposa amekuwa akiandamana na kiongozi wa chama katika hafla mbalimbali. “Tuko tayari kuungana na chama chochote lakini wakati wa kufanya hivyo haujawadia. Kwa sasa muungano wetu ni OKA,” alieleza Bw Onyonka. Naibu Rais anaendelea na mikakati ya kuwavutia Bw Wetang’ula na Gavana wa Kakamega, Bw Wycliffe Oparanya, upande wake katika juhudi za kumega kiasi kikubwa cha kura za eneo la Magharibi mwaka ujao. “Eneo la Magharibi limekuwa likitengwa serikalini kwa muda mrefu. Tutatumia idadi ya kura tulizonazo kuunga mkono mmoja wetu; Bw Mudavadi au Bw Wetang’ula, kuwania urais 2022,” akasema Bw Wamalwa, ambaye pia ni mbunge wa Kiminini. Kampeni ya kugawa Huduma Namba yaanza KAMPENI ya nyumba hadi nyumba imeanzishwa katika kaunti ya Garissa kwa ajili ya kusaka wenye kadi 9,000 za Huduma Namba ambazo hazijachukuliwa. Kampeni hiyo inaendeshwa na machifu na manaibu wao kufuatia agizo la Kamishna wa kaunti hiyo Boaz Cherutich. Kulingana Bw Cherutich, ukame na uharibifu wa mitambo ya kurusha mawimbi ya mawasiliano unaofanywa na al-Shabaab umekatiza mawasiliano ya simu, hali ambazo zimechangia mrundiko wa kadi hizo. Kufikia sasa zaidi ya kadi 9,938 kati ya 22,996 zilizofikishwa Garissa hazijachukuliwa na wenyewe. “Wakazi wengi aidha wamehamia maeneo mengine kusaka maji na lishe au hawajapokea jumbe fupi za kuwaelekeza mahala pa kuchukua kadi zao. Hii ni kutokana na matatizo ya mawasiliano ya simu eneo hili,” akaeleza Bw Cherutich. Utalii, uwekezaji kuimarika Pwani – Wadau KUZINDULIWA kwa Bandari ya Lamu pamoja na ujenzi wa barabara za kisasa kutaimarisha sekta ya utalii katika ukanda wa Pwani. Kulingana na wadau katika sekta hiyo, kufunguliwa kwa bandari, kuboreshwa kwa barabara na kupanuliwa kwa uwanja mdogo wa ndege wa Manda kutainua hadhi ya kisiwa cha Lamu kama eneo la utalii na uwekezaji. “Uboreshaji wa miundomsingi huchangia mno kuimarisha sekta za utalii na uchukuzi,” akasema Bw Said Swabu, ambaye ni mkurugenzi mkuu wa mkahawa wa Betlysalam Resort. Bw Swabu alisema eneo hilo litafaidika pakubwa kiuchumi kutokana na uboreshaji wa barabara na upanuzi wa uwanja wa ndege wa Manda. Aliisifu serikali kwa kuwekeza pakubwa katika ujenzi wa barabara mpya, kuimarisha zilizopo na kuboresha shughuli za kiuchumi katika eneo hilo. “Kaunti hii sasa itakuwa eneo la kipekee la kitalii na uwekezaji, na litapata utambulisho maalum kote duniani,” akasema Bw Swabu. Hata hivyo, aliongeza kuwa kaunti hiyo bado inakumbwa na changamoto nyingi za uhaba wa maji na matatizo ya umeme. Hivyo, aliziomba serikali ya kitaifa na ile ya kaunti kutatua suala hilo. Wanawake watwaa majukumu ya kiume wazee wakilewa tu! ATHARI za matumizi ya mihadarati miongoni mwa vijana katika eneo la Mlima Kenya zimeanza kupita mipaka kiasi kwamba, wanawake sasa wamechukua majukumu yanayotekelezwa na wanaume. Ingawa kuna majukumu yanayopaswa kutekelezwa na wanaume kulingana na mtindo wa kimaisha wa jamii za Kiafrika, hali imebadilika katika eneo hilo. Wanawake wanasema “wamegeuka kuwa wanaume” kwani waume wao wamezamia kwenye ulevi na matumizi ya dawa za kulevya. Ni hali ambayo imezua mdahalo na wasiwasi mkubwa, baada ya picha za wanawake wakichimba kaburi kusambaa katika mitandao ya kijamii. Kisa hicho kilifanyika katika eneo la Wiyumiririe, Kaunti Ndogo ya Ngorika, Kaunti ya Nyandarua. Kulingana na wenyeji, wanawake waliamua kuchukua jukumu hilo baada ya vijana waliotarajiwa kushiriki kwenye kazi hiyo kukataa kufika wakidai “kutukanwa na chifu wa eneo hilo.” “Walikataa kushiriki wakisema chifu aliwakosea heshima kwa kuwaita wazembe na walevi kutokana na uraibu wao wa kuzamia kwa mihadarati,” akasema Bi Mary Wanjira ambaye ni mkazi, kwenye mahojiano na ‘Taifa Leo.’ Hilo pia linajiri baada ya mwanamume mmoja kufariki Jumapili mjini Nyahururu huku wengine tisa wakilazwa hospitalini baada ya kunywa pombe yenye sumu. Eneo la Mlima Kenya linazishirikisha kaunti kumi, ambazo ni Nyeri, Nyandarua, Meru, Tharaka-Nithi, Embu, Laikipia, Murang’a, Kiambu, Kirinyaga na Nakuru. Hata hivyo, athari za ulevi zimekuwa zikionekana sana kuathiri eneo la Kati. Kulingana na aliyekuwa Mshirikishi Mkuu wa Mfumo wa Nyumba Kumi, Bw Joseph Kaguthi, inasikitisha kuwa vijana wengi wanaendelea kujiingiza kwenye ulevi licha ya juhudi ambazo zimekuwa zikiendeshwa na serikali kubuni ajira. Anasema kwa muda mrefu, vijana wamekuwa wakitoa kisingizio cha ukosefu wa ajira na ugumu wa maisha kama sababu kuu ya kujiingiza kwenye uraibu huo. Anapendekeza wadau wote katika jamii kuungana ili kuhakikisha ushindi dhidi ya janga hilo. Wakazi mbalimbali kutoka ukanda huo waliozungumza na ‘Taifa Leo’ waliwalaumu baadhi ya maafisa wa utawala, hasa machifu, kwa kuruhusu utengenezaji pombe kuendelea bila kukabiliwa hata kidogo. Katika Kaunti ya Nyandarua, wenyeji walisema polisi huwa wanashirikiana na machifu kuchukua hongo kutoka kwa watengenezaji pombe hizo. “Inasikitisha hata idadi ya watoto wanaoenda shuleni imepungua sana kwani vijana wengi wanachelewa kuoa kutokana na matumizi ya mihadarati. Idadi ndogo ya watoto katika shule zetu ni kama robo pekee ikilinganishwa na ilivyokuwa katika miaka ya awali,” asema Mzee Gitonga Mwangi, ambaye ni mwanachama wa Mfumo wa Nyumba Kumi katika eneo la Kinangop. Mnamo 2015, Rais Uhuru Kenyatta alianza kampeni kali kukabili ulevi katika ukanda huo, akiutaja kuwa kizingiti cha maendeleo. Nairobi, kaunti za Mlima Kenya zaorodheshwa tajiri zaidi Kenya KWA mara nyingine Nairobi na kaunti za Mlima Kenya zimeorodheshwa kama tajiri zaidi kulingana na takwimu zilizotolewa na Shirika la Kitaifa la Takwimu Nchini (KNBS). Kulingana na makadirio yaliyotolewa na shirika hilo Jumatatu, Nairobi ina kiwango cha chini zaidi cha umaskini cha asilimia 16.8 ikifuatwa na Nyeri na Meru zenye kiwango cha umaskini cha asilimia 19. Kaunti za Kirinyaga na Kiambu zina kiwango cha umaskini asilimia 22 na 23, mtawalia. Narok na Machakos nazo ziliandikisha viwango vha umaskini vya asilimia 23, kila moja huku Muranga, Tharaka Nithi na Mombasa zikifunga orodha ya kaunti tajiri kwa kuwa na viwango vya umaskini vya asilimia 25, 24, na 27. Kaunti ya Turkana nayo inaongoza katika orodha ya kaunti maskini zaidi nchini. Kaunti hiyo iliyoko eneo kame la kaskazini mwa Kenya ina kiwango cha umaskini cha asilimia 79.4. Hii ina maana kuwa familia nyingi haziwezi kumudu gharama ya mahitaji ya kimsingi kama vile chakula, nyumba, maji safi, huduma za afya na elimu. Kaunti nyinginezo zenye kiwango kikubwa cha umaskini ni Mandera, Samburu, Busia na Garissa. Nyingine ni Marsabit, Wajir, Tana River, Pokot Magharibi na Isiolo zenye viwango vya umaskini vya asilimia 63.7, 62.6, 62.2, 57.4 na 51.9, mtawalia. Kulingana na KNBS familia zenye mapato ya Sh3,252 kwa mwezi katika maeneo ya mashamba na zile zinazopata Sh5,995 kila mwezi zinaishi katika miji mikuu nchini. Ripoti hiyo hata hivyo, inaonyesha kuwa kaunti 35 kati ya 47 zimeandisha viwango vya kuimarika kwa hali ya maisha tangu 2013, ugatuzi ulipoanza kutekelezwa. Kwa upande mwingine ni kaunti 12 pekee ambazo hazijaandikisha kuimarika kwa viwango vya ubora wa maisha. Raia 104 wa Ethiopia watiwa mbaroni baada ya kupatikana wakiishi kwenye nyumba ya vyumba vitatu Juja Inadaiwa walipatikana katika mtaa wa Matangi, Juja wakiishi katika nyumba yenye vyumba vitatu. Kamanda wa polisi eneo la Juja Bi Dorothy Migarusha alisema raia hao wa kigeni walinaswa Jumatatu alfajiri wakiwa wamerundikana kwenye nyumba hiyo na wengi wao walishindwa kuwasiliana kwa lugha ya Kiingereza. Waliokamatwa wana umri wa kati ya miaka 15 hadi 40. Afisa huyo alieleza kuwa wakazi wa eneo hilo waliwashuku wageni hao ambao kwa muda wa wiki mbili wamekuwa wamejifungia mle ndani bila kuonekana nje. “Maafisa wa polisi walifika eneo hilo na kuwapata wakiwa wamejifungia hadi walipolazimishwa kufungua,” alieleza afisa huyo. Inadaiwa watu wawili pia walikuwa ndani ya nyumba hiyo ikionyesha kuwa wao ndio walikuwa wapishi. Washukiwa hao walifungiwa katika kituo cha polisi cha Juja huku wakitarajia kusafirishwa Nairobi ili kuhojiwa zaidi katika kitengo cha Transnational Crime kabla ya hatua ya kisheria kuchukuliwa dhidi yao. “Tunashuku kuna watu fulani wanaoendesha ulanguzi wa watu ili kuwasafirisha kwingineko. Kwa hivyo wakihojiwa zaidi tutajua ukweli wa mambo,” alifafanua afisa huyo. Baada ya kufanya upekuzi, maafisa wa usalama walipata vyeti vya usafiri – pasipoti – viwili pekee. Msako kuzima tabia ya uunganishaji stima kinyume cha sheria SERIKALI imeendeleza msako dhidi ya uunganishaji stima kinyume cha sheria katika mitaa yote ya mabanda iliyoko Kaunti ya Nairobi. Hatua hii imelemaza biashara nyingi miongoni mwa wakazi wa mitaa lengwa hasa kwa wanaotumia stima kufanya kazi. Aidha, walioathirika zaidi ni mafundi wa sekta ya juakali wanaotengeneza bidhaa kwa kutumia stima. Wengine ni wamiliki wa saluni, vinyozi na vibanda vya kuuza vyakula huku wauzaji nyama katika bucha wakikadiriria hasara baada ya nyama kuharibika. “Kwa kawaida, huwa nikihifadhi nyama ndani ya jokovu lakini baada ya kukosa stima, nyama imeharibika,” Muuzaji nyama mtaani wa mabanda wa Hazina akasema. Baada ya transfoma kubebwa na wafanyakazi wa kampuni ya kusambaza stima nchini – Kenya Power – katika mtaa wa Mukuru-Sokoni, waliondoa transfoma nyingine mtaani Mukuru-Kayaba mwishoni mwa wiki. Kando na msako wa kuondoa na kubeba trasfoma mitaani hiyo, walichukua zingine kutoka eneo la Sanasana kwenye maeneo ya Plainsview mtaani South B. Isitoshe, katika mtaa wa mabanda wa Kayaba, walibeba trasfoma tatu kwa jumla. “Transfoma moja ya mtaa wa Kayaba ilitolewa na kubebwa kutoka karibu na lango la shule ya Msingi ya Sancta Maria-Mukuru, nyingine karibu na steji ya Kayaba na transfoma ya tatu katika eneo la Lengo kwenye barabara ya Sigei,” Bw Jacob Ibrahim, mwenyekiti wa usalama mtaani Kayaba akaambia Taifa Leo. Mapema mwaka 2020, wafanyakazi wa Kenya Power walichukua transfoma nyingine iliyokuwa ikihudumia wakazi katika mtaa wa Mukuru-Maasai na Mukuru-Hazina na kuwacha maelfu ya wakazi wakihangaika gizani. Huku hayo yakijiri, waporaji nao wamefurahia hatua hiyo kwa kuchukua fursa ya kufanya uhalifu. Kwa wakati huu, mitaa ya mabanda ya Mukuru inayopatikana katika maeneo ya South B, Viwandani, Embakasi na kwingineko imo kwenye giza totoro. Akiongea kuhusiana na matukio haya, mkuu wa tarafa katika eneo la South B, Bw Michael Aswani Were alisema nia ya serikali kufuatia misako hiyo ni kuwaletea wananchi stima safi na iliyo salama. “Serikali ina nia ya kuwaunganishia wananchi stima ya kujilipia pesa wenyewe maarufu ‘tokens’ ambayo itakuwa ni safi na salama kwa matumizi yao ikilinganishwa na ile wakazi wanajiunganishia kinyume cha sheria,” taarifa ya Bw Were ikasema. Kulingana na ripoti kutoka kampuni ya Kenya Power, kampuni hiyo imeripoti hasara ya mabilioni ya pesa kufuatia uunganishaji wa stima kiholela mitaani na ni kinyume cha sheria. “Wakazi katika mitaa ya mabanda hulipishwa pesa nyingi na matapeli na mabroka huku pesa hizo zikiishia kwa mifuko ya watu wachache nayo Kenya Power ikipoteza hela,” Bw Were akadokeza. Kutokana na ukosefu wa nguvu za umeme mitaani husika, wamiliki wa nyumba nao hawakusazwa kwani wapangaji wengi wameanza kuhama kwa mamia wakitafuta kukodi nyumba zilizounganishwa na stima mitaani mingineyo. Korti yaonyeshwa video ya mwili wa Sharon, kesi dhidi ya Obado ikianza KESI ya mauaji dhidi ya Gavana wa Migori Okoth Obado na watu wengine wawili ilianza kusikilizwa Jumatatu, huku mahakama ikionyeshwa picha na video za kutisha za mwili wa Sharon Otieno na mwanawe aliyetarajia kumzaa. KRA kuuza mali ya KICC kulipia deni la Sh450m HUENDA mali ya thamani ya mabilioni ya fedha ya Jumba la Kimataifa la Mikutano la Kenyatta (KICC) ikauzwa kulipia deni la Sh450.58 milioni linalodaiwa na Mamlaka ya Ukusanyaji wa Ushuru (KRA), kwa kutolipa ushuru. Hii ni licha ya kwamba KICC pia inadaiwa jumla ya Sh928.93 milioni na wafanyabiashara mbalimbali walioiuzia bidhaa kwa mkopo. Kati ya fedha hizo, Sh928.93 milioni, karibu Sh686.32 milioni zinahusiana na bidhaa ambazo ziliwasilishwa kwa KICC wakati wa Mkutano wa Mawaziri wa mataifa wanachama wa Shirika la Kibiashara Ulimwenguni (WTO) uliofanyika nchini kuanzia Desemba 15 hadi 19, 2015. Ufichuzi kuhusu madeni ya KICC, likiwa shirika la kiserikali, unapatikana katika ripoti ya mkaguzi mkuu wa hesabu za serikali Nancy Gathungu kuhusu hali yake ya kifedha iliwasilishwa bungeni wiki jana. Bi Gathungu katika ripoti hiyo anaonya kuwa kwa kufeli kulipa ushuru, KICC inaweza kutozwa faini na riba, mbali na kwamba itakuwa vigumu kwake kulipa deni hilo ikizingatiwa kuwa mapato yake yamepungua. “Kufeli kulipa ushuru wakati ufaao kunaweza kuchangia KICC kutozwa faini kubwa na riba. Pia kuna uwezekano wa mali ya shirika hilo la serikali kuuzwa ili kulipia deni hilo,” akasema Bw Gathungu. Hii ni licha ya kwamba Bi Gathungu anashuku uhalali wa madeni hayo yanayoizonga KICC. Pesa ambazo KRA inadai KICC ni pamoja na ushuru wa zamani wa Sh22.9 milioni, ushuru uliojumuishwa wa Sh413.53 milioni na ushuru wa Sh14.1 milioni ambao ilipaswa kulipa katika mwaka wa kifedha wa 2018/2019. Ripoti hiyo ya ukaguzi inasema kuwa thamani ya KICC ni Sh4.04 bilioni kwa mujibu wa ukadiriaji wa aina nne za mali yake katika mwaka wa kifedha wa 2019/2020. “Mkadiriaji thamani hakutoa ripoti yenye maelezo ya kina kuhusu jinsi shughuli hiyo ilivyoendeshwa. Hii ndio maana ardhi na majengo yalipewa thamani ya chini kuliko ile halisi,” Bi Gathungu akasema katika ripoti. hiyo. Shughuli hiyo ya ukadiriaji thamani ya mali ya KICC iliyomgharimu mlipa kodi Sh7.6 milioni ilionyesha kuwa ardhi kulikojengwa KICC ni ya thamani ya Sh2.3 bilioni, majengo ni ya thamani ya Sh1.66 bilioni huku vifaa vya afisi vikigharimu jumla ya Sh76.5 milioni. Thamani ya hiyo ya ardhi, hata hivyo, haikujumuisha ardhi ya eneo la uegeshaji kwa jina COMESA na eneo ambako kumewekwa mnara wa Rais wa kwanza nchini, Hayati Mzee Jomo Kenyatta. LSK yataka afisa apewe dhamana kabla ya kunaswa IMEBAINIKA kuwa afisa wa polisi wa cheo cha koplo anayesakwa kwa mauaji ya wanaume wawili, Bi Caroline Kangogo alikutana na wanaume hao pamoja na watu wengine watatu ambao bado hawajatambulika katika kilabu kimoja jijini Nakuru mnamo Jumapili, mkesha wa kupatikana kwa mwili wa aliyeuawa wa kwanza. Watu hao sita walikuwa wameketi katika meza moja wakiburudika siku hiyo lakini bado haijabainika walijadili nini. Baadhi ya maafisa wa polisi waliowaona, walisimulia kuwa kulikuwa na gumzo kati yao kabla ya afisa wa cheo cha konstebo John Ogweno kuondoka ghafla. Bw Ogweno ambaye mwili wake ulipatikana ndani ya gari lake katika kituo cha polisi cha Kasarani, Jumatatu asubuhi, inasemakana aliabiri teksi hadi katikati mwa jiji, kisha akaingia kwenye benki kabla ya kuelekea kwenye hoteli ya Merica katika barabara ya Kenyatta ili akutane na mtu fulani. Baadaye, Bw Ogweno aliabiri pikipiki hadi katika kituo cha polisi cha Kasarani na kuingia katika nyumba yake, jengo la 9. Hata hivyo, alifuatwa na watu wengine watatu akiwemo Bi Kangogo na baadaye mwili wake ukapatikana ndani ya gari katika eneo la maegesho siku iliyofuata. Wakati mwili huo ulipatikana Bi Kangogo na watu hao walikuwa washatoweka. Bi Kagongo, 34, anasakwa kutokana na mauaji ya watu wawili; Bw Ogweno, 28, mjini Nakuru mnamo Julai 5 na mfanyabiashara Peter Njiru Ndwiga katika eneo la Juja, Kaunti ya Kiambu, kilomita 200 kutoka Nakuru. Inaaminika kuwa afisa huyo wa polisi alikuwa akishiriki sakata mbalimbali na vitendo vya uhalifu na maafisa wengine wasiozingatia maadili ya utendakazi wa idara hiyo, kabla hata mauaji yanayochunguzwa kutokea. Dkt Khaminwa alisisitiza Bi Kagongo anahofia maisha yake popote alipo na akamtaka afike katika afisi zake kwa kuwa LSK ambayo imejitolea kumtetea na kumwakilisha mahakamani. Pia amemtaka asalamishe katika afisi yake bastola/bunduki aliyo nayo. Katika hati ya kiapo iliyowasilishwa mahakamani, polisi walisema wanamchukulia Bw Gambo kama mshukiwa kwa vile wanaamini alikutana na wafanyabiashara hao mwezi uliopita wakajadiliana kuhusu nia yao ya kununua ardhi eneo hilo. Ripoti za polisi zimeonyesha kuwa baada ya kuuliwa, miili yao ilifungwa kwa pikipiki ambayo iliwaburuta hadi barabarani. Baadhi ya wanakijiji walitaka kuwachoma lakini wengine wakapinga. Viongozi wa Kaunti ya Kilifi wamezidi kulaani mauaji hayo huku wakiyahusisha na uchochezi kuhusu mizozo ya ardhi. Gavana wa Kilifi, Bw Amason Kingi alisisitiza kuwa kila mwananchi ana haki ya kuishi katika kaunti hiyo bila kujali kabila lake na kuna njia za kisheria kutatua mizozo ya ardhi bila kushambulia watu. “Hiyo haikuwa mara yake ya kwanza kwenda Junju na wenyeji wanamjua. Alikuwa ameenda kutazama kipande cha ardhi kwa sababu alitaka kupanua biashara yake ya ufugaji. Huu ni ukatili ambao haufai kushuhudiwa katika enzi hizi,” akasema. Familia ya Bw Kafani sasa inadai haki na waliohusika katika mauaji hayo waadhibiwe. Polisi wahoji kijana aliyekiri kuteka na kuua watoto 13 POLISI wanamzuilia mwanamume anayetuhumiwa kushiriki katika visa vya kuwateka nyara watoto na kuwaua wengine 13 kikatili jijini Nairobi kwa majuma kadhaa yaliyopita. Mshukiwa, aliyetambuliwa kama Masten Milimu, 20, alikamatwa Jumanne jioni na polisi kutoka Kituo cha Polisi cha Buruburu ambao wamekuwa wakimsaka kwa wiki kadhaa kwa tuhuma za kuwateka nyara wavulana wawili katika eneo la Shauri Moyo, Nairobi. Wavulana hao, waliotambuliwa kama Charles Opindo Bala, 13, na Junior Mutuku Musyoka, 12, walitoweka tarehe tofauti mwezi Juni na mwezi huu. Hapo jana, polisi walisema mshukiwa huyo alikiri na kueleza kwa kina jinsi alivyowateka nyara wavulana hao, ambapo baadaye aliwaua kikatili. Baadaye, aliwapeleka polisi katika eneo ambako miili yao iliyokuwa ikioza ilipatikana. Mwili mmoja ulipatikana ukiwa umetupwa karibu na Shule ya Kuwarekebisha Tabia Watoto ya Kabete Jumanne usiku huku mwingine ukipatikana karibu na vichaka karibu na eneo la Spring Valley, Westlands, jana asubuhi. “Tulipata miili hiyo ikiwa mizima. Hakuna sehemu yoyote iliyokuwa imetolewa japo ilikuwa imeanza kuoza,” akasema Kamanda wa Polisi wa Nairobi, Bw Augustine Nthumbi kwenye mahojiano na Taifa Leo. Wavulana hao waliripotiwa kutoweka na wazazi wao baada ya kurejea nyumbani kutoka shuleni. Mawakili wamrai Kangogo ajisalimishe CHAMA cha Mawakili Kenya (LSK) kimejiunga na watu wengine kumrai afisa wa polisi anayesakwa, Caroline Kangogo kujisalimisha, kikiahidi kumwakilisha mahakamani. Afisa Mkuu Mtendaji wa chama hicho, Bi Mercy Wambua, alisema lazima haki za mshukiwa huyo zizingatiwe kama mshtakiwa mwingine yeyote kwa mujibu wa sheria. Alisema taharuki inaendelea kuongezeka nchini kwani haijabainika aliko polisi huyo hadi sasa. Licha ya hayo, alitoa masharti kadhaa kwa mshukiwa kabla ya kumpa usaidizi. “Lazima asalimishe bunduki yake ama silaha yoyote anayomiliki kwa sasa kwa polisi, afisi za kampuni yangu au afisi nyingine ya serikali inayofaa,” akasema, akiongeza kuwa yuko tayari kumwakilisha mahakamani hadi suala lake litakapoamuliwa. Wakazi wa Lamu walia makali ya njaa, kiu ZAIDI ya wakazi 2,000 wa vijiji vya Pandanguo, Jima na Madina katika Kaunti ya Lamu wanakabiliwa na baa la njaa na uhaba wa maji. Mzee wa kijiji cha Pandanguo, Bw Adan Golja alisema wakazi wa kijiji chake na kile jirani cha Jima wamekuwa wakitegemea kisima kimoja kupata maji kwa matumizi ya nyumbani na kimekaribia kukauka. “Huu ni msimu wetu wa pili kupanda mahindi, pojo, maharagwe na mtama na kuondoka bila mavuno yoyote mashambani kutokana na kiangazi. Uhaba wa maji pia unakumba vijiji vyetu. Watu na mifugo wanahangaika hapa,” akasema Bw Golja. “Chakula na maji, vyote ni taabu. Serikali na wahisani wajitokeze kutusaidia. Tumechoka kusafiri zaidi ya kilomita 20 kutafuta maji na chakula,” akasema Bi Bulo. Wakati serikali kuu ilipozindua operesheni ya usalama ya Linda Boni iliyolenga kuwafirusha magaidi wa al-Shabaab wanaoaminika kujificha ndani ya msitu wa Boni mnamo 2015, iliwaamuru Waboni kutoingia msituni ili kuvuna matunda na kurina asali mwituni. Badala yake, serikali iliahidi kwamba ingesambazia wananchi chakula na mahitaji mengine hadi pale operesheni hiyo ingekamilika. Hadi sasa operesheni bado ipo lakini mpango huo kusambazia chakula Waboni ulisitishwa kitambo. Msemaji wa jamii ya Waboni kijijini Pandanguo, Ali Sharuti aliiomba serikali ya kaunti kusambaza maji vijijini kupitia malori ili kusaidia wakazi kukabiliana na hali mbaya ya ukame inayokumba maeneo yao. Kamishna wa Kaunti ya Lamu, Irungu Macharia alisema serikali ya kitaifa kwa ushirikiano na kaunti na wahisani inafanya juu chini kuhakikisha wakazi wanaokumbwa na changamoto ya chakula na maji wanasaidiwa. IEBC imeainisha wazi mazingira ya kituo cha kura – Chebukati Mwenyekiti wa Tume Huru ya Uchaguzi na Mipaka (IEBC), Bw Wafula Chebukati alisema Alhamisi, wakati uchaguzi mdogo kuchagua mbunge Kiambaa na diwani Muguga ukiendelea, maafisa hao wa serikali hawaruhusiwi kuwa kwenye vituo vya kura. Hii ni baada ya wafuasi na viongozi wa mgombea wa United Democratic Alliance (UDA) John Njuguna Wanjiku kutoa malalamiko yao kwamba machifu wanatumika kisiasa. “Nilitaja makundi sita yanayopaswa kuwa kwenye kituo cha kupiga kura na machifu si miongoni mwao. Hawaruhusiwi kuwa humo,” akasema. MAHAKAMA ya Milimani Jumatano ilimwamuru Omari Lali ahudhurie vikao vyote vya kutoa ushahidi kuhusu kifo cha aliyekuwa mpenziwe Tecra Muigai. Baada ya mashahidi wengine saba kutoa ushahidi Bw Lali ndipo ataingia kizimbani kujitetea dhidi ya madai ndiye alimuua Tecra..Hakimu mwandamizi Bi Zainab Abdul alitoa agizo hilo baada ya Bw Lali kutiwa nguvuni na polisi kutoka Lamu na kusafirishwa hadi Nairobi Jumatatu kuhudhuria vikao vya uchunguzi wa kutathmini kilichosababisha kifo cha Tecra. Alipompeleka Tecra kutibiwa katika Zahanati iliyoko eneo la Shella na hatimaye katika hospitali ya King Fahad,Bw Lali aliwaeleza mpenziwe huyo aliteleza kwenye ngazi za jumba lao la kifahari na kugonga ukuta.Watu wa familia ya Bw Lali waliofika kumpeleka hospitali alfajiri ya Aprili 23, 2020 walieleza mahakama marehemu alikuwa anavunja damu kutoka sikio lake la upande wa kushoto. Shahidi huyo alieleza hakimu alimpeleka hospitali ya Shella na King Fahad.Alisema Tecra na Lali walikodisha meli yake akawatembeza bahari Hindi kwa siku sita kwa bei ya Sh60,000.“Kutokana na furaha aliyopata Tecra alinialika mimi na watu wengine watatu wa familia yetu kuzuru kwao Naivasha,” alikumbuka Bw Mohamed. “Polisi walinipa funguo za nyumba baada ya kumkamata Omar,” Hakim alimweleza.Hakim ni meneja wa hoteli moja visiwani Lamu. Alisema mara kwa mara Tecra na Omar walikuwa wakienda kujivinjari na kujistarehesha.Madaktari Johansen Oduor na Dkt Andrew Kanyi Gachii waliotoa ushahidi walisema kifo cha Tecra kilitokana na majeraha ya ubogo. ‘Jinsi Sharon alivyosafirishwa kuuawa’ MAHAKAMA kuu ilifahamishwa Alhamisi kuwa aliyekuwa msaidizi wa Gavana wa Migori Okoth Obado, aliwabeba kwa gari, mwanafunzi wa chuo kikuu Sharon Otieno na mtu mwingine kutoka hoteli ya Graca, siku aliyotoweka mwanachuo huyo na kisha kupatikana ameuawa. Kwa mujibu wa mpasha habari aliyeripoti tukio hilo kwa Bw Okoti, watu walioingia kwenye gari hilo walitisha kumuua kwani alikuwa anachunguza kisa cha madai ya Bw Obado kumpachika mimba msichana wa chuo. Kwa kuhofia kuuawa, mpasha habari huyo ambaye ni shahidi anayelindwa na Serikali na jina lake halipaswi kutambuliwa, aliruka kutoka kwenye gari walimobebwa na Sharon, lilipokuwa likienda kwa kasi. Kamanda wa Polisi wa Kaunti ya Elgeyo Marakwet, Bw Patrick Lumumba, aliongoza kikosi cha maafisa wa polisi kufanyia uchunguzi eneo la tukio kabla ya kupeleka mwili katika mochari ya Hospitali ya Kaunti ya Iten. Bw Lumumba alisema kuwa maafisa wa polisi wanachunguza jinsi Kangogo, ambaye amekuwa akiwindwa na maafisa wa polisi tangu Julai 5, mwaka huu, alirejea nyumbani kimyakimya na kisha kujifyatulia risasi bafuni bila familia yake kusikia. “Bado ni kitendawili kwani hatujui namna Kangogo alirejea nyumbani kwao asubuhi na kujifyatulia risasi bila watu wa familia yake kumuona au kusikia,” akasema kamanda huyo wa polisi. Maafisa wa polisi wanaamini kuwa Kangogo alijitoa uhai. Lakini baadhi ya wanaharakati wanashuku kuwa huenda aliuawa na watu wengine ambao waliacha mwili wake bafuni. Kangogo anadaiwa kuua afisa mwenzake wa polisi John Ogweno jijini Nakuru kabla ya kufululiza hadi eneo la Juja, Kaunti ya Kiambu, na kumuua Peter Ndwiga. Inaaminika kuwa Ogweno na Ndwiga walikuwa wapenzi wake. Wazazi wake waliita maafisa wa polisi baada ya kupata mwili wa binti yao bafuni. Baada ya kutangazwa mshindi na Tume Huru ya Uchaguzi na Mipaka (IEBC), akiridhia ushindi wake aliutaja kama ushindi wa watu wa Kiambaa. “Kwanza ni kumshukuru Mungu. Huu ni ushindi wa watu wa Kiambaa. Kwa wapinzani wangu, ninawahimiza tuungane pamoja tufanyie wananchi kazi. Hakuna mshindi wala aliyeshindwa sisi ni watu wamoja Kiambaa,” Bw Njuguna akasema. Wakati akitangazwa mshindi, ‘Kawanjiku’ alikuwa ameandamana na wabunge wa kundi la ‘Tangatanga’, wakiwemo Kimani Ichungwa (Kikuyu), Moses Kuria (Gatundu Kusini), Ndindi Nyoro (Kiharu), kati ya wengineo. UDA inahusishwa na Naibu wa Rais, Dkt William Ruto. Shughuli za kuhesabu kura hata hivyo zilikuwa zimesitishwa kwa muda asubuhi ya kuamkia Ijumaa, Bw Kariri akilalamikia udanganyifu. Huku ushindi wa UDA Kiambaa ukitafsiriwa kama pigo kwa Rais Uhuru Kenyatta, ngome yake kuvamiwa na Naibu wake Ruto, baadhi ya viongozi na wasiasa kutoka Mlima Kenya wamekiri huenda jamii ya eneo hilo haina furaha na ndio maana inagura Jubilee. Ushindi wa UDA Kiambaa, eneobunge lililoko Kaunti ya Kiambu, wadadisi wa masuala ya kisiasa wanauchambua kuwa ni ishara ya Dkt Ruto kuweza kupenyeza mizizi yake kisiasa eneo la Mlima Kenya na kuwa kipenzi cha wengi, anapochapa kampeni kuingia ikulu 2022. ODM yataka msajili atatue mzozo wa fedha wa NASA CHAMA cha ODM, sasa kinataka msajili wa vyama vya kisiasa kutatua mzozo wa fedha kati ya chama hicho na vyama tanzu vya muungano wa NASA. Vyama vya Wiper, Amani National Congress (ANC) na Ford Kenya vimekuwa vikilaumu ODM kwa kukataa kuvigawia pesa kutoka hazina ya vyama vya kisiasa kinyume na mkataba wa muungano huo. ODM imekuwa ikikanusha madai hayo na sasa imemwandikia barua msajili wa vyama vya kisiasa Ann Nderitu kumuomba aitishe mkutano kati ya vyama hivyo kusuluhisha suala hilo. Katibu Mkuu wa ODM, Edwin Sifuna anataja madai ya vyama hivyo kama uongo kwa kuwa kuna mkataba uliowasilishwa kwa msajili wa vyama unaoweka wazi makubaliano yaliyoafikiwa na vyama tanzu vya NASA. “Msimamo wetu ni kwamba NASA sio shirika la siri lakini muungano uliosajiliwa na msajili wa vyama vya kisiasa na unaoongozwa na mkataba uliowekwa katika ofisi yake, ambao yaliyomo yanaeleweka bayana,” alisema Bw Sifuna kwenye barua yake kwa Bi Nderitu. Juhudi za kupatanisha vinara wa muungano huo zinaendelea huku uchaguzi mkuu wa 2022 ukikaribia. Wiki jana, Bw Musyoka aliashiria kuwa alikutana na Bw Odinga kujadili suala hilo na fedha lakini akaongeza hawakujadili uchaguzi mkuu wa 2022. Bw Odinga amekuwa akikanusha madai ya vinara wenzake akisema kwamba chama chake kinapokea pesa kwa kutegemea idadi ya wabunge wake na kwamba hakingekataa kuwapa washirika wake haki yao. Waziri atangaza Sikukuu Jumanne Waislamu wakiadhimisha Idd-ul-Adha WAISLAMU watasherehekea Sikukuu ya Idd-ul-Adha Jumanne baada ya Waziri wa Usalama wa Ndani, Dkt Fred Matiang’i kutangaza siku hiyo kuwa sikukuu ya kitaifa. Kupitia notisi rasmi iliyochapishwa jana katika gazeti la serikali, waziri Matiang’i alitangaza Jumanne siku ya kuadhimisha mwisho wa Haji, ambayo ni safari ya waumini wa Kiislamu kwenda kuhiji Mecca. “Umma unafahamishwa kwamba kuambatana na mamlaka aliyotwikwa na Sheria kuhusu Sikukuu za Umma, Waziri wa Usalama wa Ndani anatangaza Jumanne, Julai 20 kuwa siku ya kuadhimisha siku kuu ya Idd-Ul-Adha, 2021,” ilisema notisi hiyo. Haya yamejiri miezi michache tu baada ya Baraza Kuu la Waislamu Nchini kuwasilisha ombi siku hiyo kutangazwa rasmi kama sikukuu. “Kile ambacho kimeruhusiwa tangu enzi za rais wa kwanza Jomo Kenyatta ni Eid ul Fitr lakini inapohusu Eid al-Adha serikali imekuwa ikituchezea. Wakati mwingine huwa wanatoa notisi, tunachoshinikiza ni kwamba siku hii kutangazwa sikukuu kikamilifu,” alisema Mkurugenzi wa Supkem, Sheikh Hassan Kinyua, awali. Mganga ataka shirika limrejeshee Sh18.5m MGANGA wa kienyeji, Bw Stephen Vicker Mangira amewasilisha ombi mahakamani kutaka shirika la serikali la kuzuia mali za ulaghai (ARA), liagizwe kumrudishia mamilioni ya pesa na mali zake zilizozuiliwa kwa madai zilipatikana kwa njia za uhalifu. Hii ni baada ya mahakama kumpata bila hatia katika tuhuma za utapeli wa pesa na ulanguzi wa dawa za kulevya. Bw Mangira sasa anataka korti iamuru arudishewe Sh18.5 milioni na magari kadhaa ambayo yalizuiliwa na ARA. Kupitia kwa wakili Kinyua Kamundi, anasema kwamba kwa kuwa ameachiliwa, anapaswa kuregeshewa mali zake, na kuongezea kuwa ARA haikutafuta amri yoyote ya kushikilia vitu hivyo baada ya kuachiliwa huru. Wakili huyo amekosoa ARA kwa kuendelea kushikilia vitu hivyo akisema huo ni ukiukaji wa sheria unaotoa dhana ya kuwa ana hatia. “Korti ilisema hana hatia na ikamuachilia huru na uamuzi huo haukuacha nafasi yoyote ya kushikilia mali ya mtu asiye na hatia,” akasema Bw Kamundi. Bw Mangira aliweka ombi hilo mwezi mmoja baada ya kuachiliwa huru kwa mashtaka 12 ya ulanguzi wa dawa za kulevya, utakasaji wa pesa haramu, na kushukiwa kupata mali kinyume cha sheria. Alishtakiwa pamoja na washukiwa wengine watatu. Bw Mangira alitoa ushahidi katika kesi hiyo ya jinai kwamba yeye ni mtaalam wa dawa asili na alipata mali zake kupitia kazi hiyo. Ili kuendeleza biashara yake, alisema anapata dawa zake kutoka kwa misitu na milima na pia kwa kuelekezwa na ‘malaika’. Kulingana na rekodi ya korti, mtaalam huyo ana wateja nchini Kenya na ulimwenguni kote, ambao wamethamini kazi yake kwa kumpa pesa taslimu au magari ya kifahari kulipia gharama za matibabu. Siku ya kukamatwa, Bw Mangira alimwambia Hakimu Mkuu wa Shanzu Florence Macharia kuwa alikuwa na mtoto wake wa miaka 10 wakati alipovamiwa na maafisa wa polisi waliojumuisha wale kutoka Huduma za Kitaifa za Ujasusi (NIS). Siku hiyo, alipaswa kukutana na marafiki wengine kwenye Hoteli ya Reef, na kwa kuwa mtoto wake alipenda kuogelea, alilipia chumba katika hoteli hiyo. Alikuwa na Sh20 milioni na kati ya hizo, Sh600, 000 ilipaswa kulipwa kama ada ya shule kwa mtoto wake. Karo: Magoha aonya walimu akiwataka kutofukuza wanafunzi WALIMU wakuu wa shule za upili wameagizwa wasiwafukuze wanafunzi kwa sababu ya karo ya shule. Waziri wa Elimu Prof George Magoha alisema Ijumaa kwamba kwa wakati huu, ni muhimu wazazi wapewe muda wa kulipa fedha zilizosalia. “Wakati huu sio wa kuwafukuza wanafunzi kwenda nyumbani. Wazazi wanastahili kupewa muda ili watoto wao waendelee na masomo,” alisema Prof Magoha. Aidha, alieleza kuwa tayari serikali imesambaza Sh59.4 bilioni kwa shule za upili huku Sh15.4 zikienda kwa masomo ya shule za msingi. Alitoa onyo kali kwa watu wanaowatunga mimba wanafunzi wa shule huku akisema watachukuliwa hatua kali na serikali. Aliyasema hayo alipozuru Shule ya Msingi ya Mutomo iliyoko Gatundu Kusini, Kaunti ya Kiambu. Alisema serikali itafanya juhudi kuona ya kwamba kila mwanafunazi awanapata elimubila kubaguliwa. Alieleza kuwa chuo cha Mama Ngina kitafunguliwa rasmi Septemba 2021 ambapo wanafunzi kutoka eneo hilo pia watapewa nafasi ya kwanza kujiunga na chuo hicho. Wakati wa ziara hiyo aliandamana na mkurugenzi wa Shirika la Ahadi Kenya Dkt Stanley Kamau, ambapo waliwakabidhi wanafunzi hao sodo, sabuni, na vifaa muhimu vya matumizi ili kukabiliana na janga la Covid-19 lakini pia kuboresha afya zao. TIMU ya KAA Gent anayochezea beki Mkenya Joseph Okumu imechangisha Sh5,746,535 chini ya saa 24 zilizopita kusaidia waathiriwa wa mafuriko kusini mwa Ubelgiji. Klabu hiyo maarufu “The Buffalos” imesema Julai 17 kuwa iliamua kuanzisha uchangishaji huo wa fedha kutoka kwa umma kwa sababu “sote tumeathiriwa kwa njia moja ama nyingine na tatizo la mafuriko”. “Watu wengi kutoka mji wa Ghent wanataka kuchangia. Hiyo ndiyo sababu mji wa Ghent umeanzisha kampeni ya kukusanya fedha kusaidia walioathirika,” klabu hiyo imesema kwenye tovuti yake. Mkenya Joseph Okumu wakati akiichezea klabu ya Elfsborg ya Uswidi. Picha/ Hisani Kwa mujibu wa vyombo vya habari nchini Ubelgiji, taifa hilo limetangaza kutenga siku moja ya kuomboleza juma lijalo baada ya mafuriko hayo kuua watu 20 kusini na magharibi mwa Ubelgiji kufikia Julai 16, huku wengine 20 wakiwa hawajulikani waliko. Mvua kubwa imenyesha nchini humo kwa juma moja na kusababisha mafuriko ambayo hayajawahi kushuhudiwa katika kipindi cha miaka 200. Taarifa zaidi zinasema kuwa zaidi ya watu 21,000 katika eneo la Wallonia nchini Ubelgiji, ambako wakazi wake wengi wanazungumza Kifaransa, hawana stima. KAA Gent, ambayo ilinunua Okumu kutoka Elfsborg nchini Uswidi kwa Sh448.4 milioni wiki tatu zilizopita, imeratibiwa kuanza kampeni yake ya Ligi Kuu mnamo Julai 25 dhidi ya Sint-Truidense V.V. Wazee wa Kaya watakasa barabara USAFIRI kwenye barabara kutoka Malindi–Mombasa ulilemazwa kwa saa kadhaa Ijumaa baada ya wazee wa Kaya wa jamii ya Mijikenda kufunga barabara hiyo kwenye eneo la Kizingo kwa shughuli maalum ya utakaso ili kuzuia visa vya ajali za barabarani. Eneo la Kizingo limeorodheshwa kama hatari zaidi kufuatia visa kadhaa vya ajali, huku kisa cha hivi majuzi kikiwa ajali mbaya iliyohusisha mabasi mawili yaliyogongana mnamo Aprili 8, na kuwaua watu 15. Akizungumza na vyombo vya habari, Mwelekezi wa Muungano wa Wazee wa Kaya wa jamii ya Mijikenda, Tsuma Nzai, alisema ni muhimu kufanya matambiko ili kuokoa maisha dhidi ya kukatizwa kupitia ajali za barabarani katika kaunti hiyo. Alisema matambiko hayo yalikuwa sehemu ya maombi maalum ya wazee wa Kaa yaliyoanza Ijumaa, wiki iliyopita katika eneo la Kaya Ribe, Rabai. “Maombi hayo yalipangwa na wazee walioanza kwa maombi maalum katika Kaya Ribe ili kuwaomba miungu kuingilia kati dhidi ya pepo wabaya wanaosababisha ukame, vifo, na maradhi,” alisema. Mwelekezi huyo alisema kuwa kando na eneo hilo la ajali, matambiko hayo ya utakaso pia hufanyiwa watu waliojitia najisi kwa kuua kwa kutumia bunduki au panga. Baada ya Kaya Ribe, wazee hao walienda katika kituo cha Kaya Godoma kuwatembelea wazee ambao wametafuta hifadhi katika makao hayo kwa kuhofia kuuawa kuhusiana na madai ya uchawi. Viongozi hao wataelekea katika kituo cha Mekatilili Menza, Magarini kwenye maeneo matakatifu ya Mipoho na Kaya Kinondo katika Kaunti ya Kwale, ili kupata Baraka kutoka kwa miungu wa kiume na wa kike wa jamii ya Mijikenda. Bw Nzai alitoa wito kwa Rais Uhuru Kenyatta na magavana kuendeleza itikadi na tamaduni za jamii mbalimbali ili kuimarisha amani na umoja nchini. Aliihimiza serikali kushirikiana na kusaidia wazee wa Kaa kama vigogo wa amani nchini. Magoha azuia vyuo vikuu kuongeza karo, mageuzi Chuo Kikuu cha Nairobi (UoN) wiki iliyopita kilitangaza kuwa kimepunguza idadi ya vitivo kutoka 35 hadi 11 na kuvunja baadhi ya idara kama hatua mojawapo ya kupunguza gharama ya kuendesha taasisi hiyo. Chuo hicho pia kilifutilia mbali afisi tano za wasaidizi wa manaibu wa chansela na nyadhifa mbili za washirikishi wa naibu wa chansela. UoN ni miongoni mwa mashirika na taasisi za serikali zinazolengwa kufanyiwa mageuzi ili kupunguza gharama. Shirika la Kifedha la Kimataifa (IMF), mapema mwaka 2021, lilishauri Kenya kufanyia mabadiliko mashirika na taasisi zinazopata hasara kama moja ya masharti ya kupewa mkopo. Lakini Prof Magoha alisema kuwa hakushauriwa na wala mageuzi hayo hayajachapishwa katika Gazeti Rasmi la Serikali. Waziri Magoha, kupitia barua yake, iliyoandikwa Julai 14, kwa wakuu wa vyuo vikuu, anasema kuwa mapendekezo ya kufanya mageuzi ni sharti yapelekwe katika afisi yake. Prof Magoha alisema Sheria ya Vyuo Vikuu ya 2012, inahitaji kwamba mapendekezo ya kufutilia mbali baadhi ya nyadhifa au kuvunja idara ni sharti yapelekwe kwa wizara ya Elimu ndani ya miezi mitatu baada ya kuidhinishwa na mabaraza ya vyuo vikuu. “Barua hii ina mamlaka ya juu kuliko mawasiliano yote ambayo yametolewa hapo awali,” akasema Prof Magoha. Kulingana na Sheria ya Vyuo Vikuu, wadhifa wa msaidizi wa naibu chansela na wakuu wa vitivo hauwezi kufutiliwa mbali bila idhini ya Mkuu wa Sheria na waziri. Je tutajifunza lini? HATUA ya Wakenya kutojifunza kutokana na mikasa iliyopita ambapo mamia ya watu waliangamia wakichota petroli baada ya matrela ya mafuta kuanguka, imesababisha tena vifo vya watu 13. Watu wengine 31 walijeruhiwa vibaya kwenye mkasa uliotokea Jumamosi jioni, katika eneo la Malanga, Kaunti ya Siaya.Kulingana na Mkuu wa Polisi wa Gem Moreso Chacha, trela hiyo iligongana moja kwa moja na lori lililokuwa limebeba maziwa katika Barabara ya Kisumu kuelekea Busia. Lori la Maziwa lilikuwa likitoka Busia kuelekea jijini Kisumu.Licha ya kuwepo kwa marufuku ya kuzuia watu kutoka nje kuanzia saa moja jioni kwa lengo la kuzuia maambukizi ya virusi vya corona, wakazi wa eneo hilo waliikiuka na kukimbia kuchota mafuta saa tatu usiku. Trela hiyo ililipuka sekunde kadhaa baada ya mmoja wa wakazi kufungua kifuniko ili mafuta yamwagike waanze kuchota.Bw Chacha alisema kuwa maafisa wa polisi walipata tayari gari hilo la mafuta limelipuka. Kulingana na Bw Paul Manasseh, mmoja wa wahudumu wa bodaboda waliosaidia kukimbiza majeruhi katika hospitali mbalimbali, kati ya waliofika katika eneo la tukio kuchota mafuta, alikuwa mwanamke mjamzito na mwingine aliyekuwa amebeba mtoto mgongoni. Bw Manasseh alisema waliwasaidia manusura kwa kuzima moto wakitumia matawi ya miti na kuwamwagia mchanga kabla ya kuwakimbiza hospitalini.Baadhi ya wagonjwa waliolemewa sana walipelekwa katika Hospitali ya Rufaa ya Kaunti ya Siaya. “Mwanamke mjamzito na mwingine aliyekuwa amebeba mtoto mgongoni waliangamia kwenye moto huo. Hali ilikuwa mbaya sana katika eneo la mkasa,” akasema Bw Manasseh.Miili ya walioangamia ilitolewa katika eneo la mkasa kwa kutumia wilibaro. Mmoja wa wapita njia aliyetambuliwa kwa jina la Oloo alijeruhiwa vibaya baada ya nguo zake kushika moto kabla ya kusaidiwa na wahudumu wa bodaboda.Jana asubuhi, mifupa ya watu walioteketea kiasi cha kutotambuliwa ilitapakaa kila mahali katika eneo hilo. Aidha, kulikuwa na pikipiki iliyoteketea – kumaanisha kuwa huenda mmoja wa walioteketea alikimbia kuchota mafuta kwa kutumia pikipiki.Familia za waathiriwa ziliangua kilio huku nyingine zikizunguka hospitalini kutafuta wapendwa wao. Mkasa huo ulitokea umbali wa kilomita nne kutoka eneo la Sidindi ambapo mkasa sawa na huo ulitokea mnamo Julai 1998 na kusababisha vifo vya watu 39 walioteketea wakichota mafuta.Bw Chacha alisema huenda idadi ya majeruhi iko juu kwa kuwa huenda baadhi yao walitoroka wakihofia kukamatwa na polisi. Alisema polisi kwa kushirikiana na maafisa wa zimamoto kutoka Kaunti ya Busia baadaye waliuzima moto huo.“Hatukupata gari la zimamoto katika Kaunti ya Siaya kwani limepelekwa jijini Nairobi ambapo linafanyiwa ukarabati,” akasema Bw Chacha. Mnamo 2009, watu 77 waliungua na kusalia majivu baada ya kuteketea wakichota petroli, gari la mafuta lilipoanguka katika eneo la Sachangwan katika barabara ya Nakuru- Eldoret.Waathiriwa walizikwa katika kaburi la pamoja katika eneo la mkasa huo. Mbunge wa Gem, Elisha Odhiambo alishutumu Mamlaka ya Barabara Kuu nchini (KeNHA) kwa kutoweka bango la kuonyesha kuwa eneo hilo ni hatari. ‘Mamlaka ya KeNHA inafaa kuwajibika. Eneo hili limekumbwa na visa vingi vya ajali lakini hakuna bango la kuonyesha kwamba ni hatari,” akasema Bw Odhiambo. Dadake Raila adai tenda zatolewa kwa upendeleo DADAKE kiongozi wa ODM, Bw Raila Odinga, amekashifu vikali Halmashauri ya Usimamizi wa Bandari nchini (KPA) kwa madai ya mapendeleo kwenye taratibu za utoaji zabuni za bandari mpya ya Kisumu. Bi Ruth Odinga alisema japo wenyeji wa eneo la Magharibi wamefurahia mno mradi huo pamoja na mingine katika ukanda huo, alisisitiza kuwa wanakandarasi pamoja na jamii za kutoka eneo hilo ndizo zinafaa kufaidika na ujenzi huo. Bi Odinga alihudumu kama Naibu Gavana wa Kaunti ya Kisumu kati ya 2013 na 2017.Alieleza kusikitishwa na hatua ya kandarasi nyingi kupewa kampuni za kutoka Nairobi na Pwani, hali inayowanyima nafasi wawekezaji kutoka eneo hilo kufaidika kutokana na mradi huo. Alisema lazima halmashauri hiyo, Halmashauri ya Huduma za Reli (KR) na Mamlaka ya Kusimamia Shughuli za Majini (KMA) kufanya utathmini mpya ili kuhakikisha wawekezaji katika eneo hilo wamefaidika kutokana na miradi mikubwa ya maendeleo inayoendeshwa na serikali ya kitaifa. “Namshukuru Rais Uhuru Kenyatta na nduguye Raila Odinga kwa kuanzisha miradi inayoendelea jijini Kisumu na eneo la Magharibi. Hata hivyo, lazima pawe na juhudi kuhakikisha wenyeji wamefaidika kutokana nayo,” akasema kwenye mahojiano na Taifa Leo. Alisema lazima KPA ijaribu kuhakikisha kuna usawa katika utoaji wa kandarasi kwa kampuni mbalimbali, hasa inapojitayarisha kuanza harakati za kukarabati barabara katika maeneo ya Luanda Kotieno, Kendu Bay na Muhuru Bay. “Hatuzungumzii kandarasi ndogo pekee, lakini hata kandarasi zile kubwa. Baadhi ya kampuni zilizokuwa zikitafuta nafasi ya kupewa kandarasi hizo zilinyimwa ilhali zina uwezo wa kuzitekeleza,” akasema. Alisema miji mikubwa kama Kisumu ilikua na kustawi kiuchumi kutokana na uwepo wa reli. Hivyo, alieleza lazima masoko yaliyo karibu na reli inayoelekea katika eneo hilo yaboreshwe.“Ni lazima mashirika hayo ya serikali yazisaidie jamii kwa kujenga miundomsingi kama shule na kuboresha masoko mbalimbali ili kuhakikisha zinafaidika kutokana na miradi hiyo,” akasema. Aliongeza kuwa si haki kwa mashirika hayo kuendelea kubomoa biashara za wenyeji ilhali ndizo wanategemea kujikimu kimaisha, ikiwa hawatafaidika kutokana na miradi inayoendelea kutekelezwa. “Ni kutokana na hayo ambapo nitaendelea kusisitiza kuhusu haja ya watu wetu kuona faida za miradi hii,” akasema. Hata hivyo, Meneja Mkuu wa Ustawishaji Miundomsingi katika halmashauri , Bw Vincent Sidai alisema kuwa shughuli zote zinazoendelea katika bandari hiyo zinaendeshwa humo. Alisema ni idara inayosimamia utoaji kandarasi pekeeinayoweza kujibu maswali yanayohusiana na taratibu zinazozingatiwa.“Hayo ni masuala yanayosimamiwa na Meneja Mkuu wa Mahusiano ya Kibiashara,” akasema. Bw Moroto alimshinikiza Bw Odinga kustaafu siasa ili ajitwike jukumu la kuwa mshauri wa viongozi nchini.“Raila amesaidia sana jamii ya Wapokot na alipigania demokrasia nchini. Lakini si lazima awe rais,” akasema. Naye Bw Lomunokol alimshauri kigogo huyo kuvunja mwafaka wake na Rais Uhuru Kenyatta, maarufu kama handisheki, ili kuipa serikali ya Jubilee muda wa kukamilisha ahadi walizowapa Wakenya 2017. Raia waelimishwe kuhusu kitengo cha kuripoti polisi TANGU 2013, kumekuwepo na Kitengo cha Kushughulikia Malalamishi Ndani ya Kikosi cha Polisi (IAU) ambacho hupokea na kuchunguza madai yanayotolewa na wananchi dhidi ya maafisa wa polisi. Kitengo cha IAU kiliundwa kwa mujibu wa Kifungu cha 87 cha Sheria ya Huduma ya Polisi ya 2011.Kitengo hicho hupokea malalamishi kutoka kwa Mkenya yeyote ambaye amedhulumiwa au kukerwa na afisa wa polisi kwa kutuma arafa, barua pepe, kwenda afisini au kupiga simu. Baada ya kukamilisha uchunguzi kuhusiana na malalamishi hayo, IAU hutuma ripoti na mapendekezo yake kwa Inspekta Jenerali wa Polisi, Tume ya Huduma ya Polisi (NPS) au kwa Mkurugenzi wa Mashtaka (DPP). IAU pia inastahili kumfahamisha mlalamishi kuhusu hatua zilizochukuliwa dhidi ya afisa husika.Ripoti ya IAU ya 2020 inaonyesha kuwa asilimia 40 ya malalamishi dhidi ya maafisa wa polisi huwasilishwa na wakazi wa jijini Nairobi. Kati ya malalamishi 1,043 yaliyowasilishwa mwaka jana dhidi ya maafisa fulani wa polisi, kituo cha IAU kilipokea asilimia moja kutoka eneo la Kaskazini Mashariki, Magharibi (asilimia nne), Pwani (asilimia nane) na Nyanza (asilimia tisa).Kaunti zilizowasilisha chini ya malalamishi matano 2020 ni Narok, Samburu, Garissa, Baringo, Wajir, Tharaka Nithi, Elgeyo Marakwet, Lamu, Pokot Magharibi na Tana River. Asilimia 78 ya malalamishi yalikuwa dhidi ya Kenya Polisi (KPS), maafisa wa Idara ya Uchunguzi wa Uhalifu (DCI) asilimia 14 na Polisi wa Utawala (AP) – asilimia tano.Jumla ya malalamishi 849 yalitoka kwa wananchi, 168 yalipitia kwa maafisa wengine wa polisi na 26 yalitoka kwa watu wasiojulikana. Asilimia 75 ya wananchi wanaolalamika kudhulumiwa na polisi walikuwa wanaume.Kwa mujibu wa ripoti hiyo, madai yanayowasilishwa kwa IAU yamekuwa yakiongezeka tangu 2017.Kwa mfano, mnamo 2017 IAU ilipokea jumla ya madai 855, 2018 kitengo hicho kilipokea lalama 950, 2019 kulikuwa na 1,139 na mwaka jana 1043. Ripoti inasema mwaka jana idadi ya malalamishi ilipungua ikilinganishwa na 2019 kwa sababu idadi kubwa ya watu walijifungia majumbani kutokana na janga la virusi vya corona.Kuwepo idadi ndogo ya malalamishi katika baadhi ya maeneo, kunatokana na sababu mbalimbali. Kwanza, hiyo ni ithibati kwamba Wakenya wengi hawana ufahamu kuhusiana na uwepo wa kitengo cha IAU.Pili, wananchi wanaogopa kuripoti kwa kuhofia kuandamwa na maafisa waliowadhulumu.Tatu, baadhi ya watu pia hawaoni haja ya kuripoti kwa sababu wanaamini kwamba wahusika hawatachukuliwa hatua yoyote. Hilo linatokana na ukweli kwamba kati ya malalamishi 1,043 yaliyopokelewa mwaka jana, 533 hayajashughulikiwa.Kwa mfano, ripoti hiyo, inaonyesha kuwa mwaka jana kulikuwa na mtu mmoja pekee ambaye aliripoti kusingiziwa makosa ‘bandia’ na afisa wa polisi, watu 13 walilalamikia kutiwa seli kinyume cha sheria na maafisa 85 walidaiwa kupokea hongo. Katika mitandao ya kijamii kumekuwa na malalamishi tele kuhusu maafisa wa polisi wanaotia watu pingu kiholela bila kufanya makosa na kuomba hongo. Lakini malalamishi hayo hayafikii IAU.Idara ya polisi inafaa kuwaelimisha Wakenya kuhusu jinsi ya kuwasilisha malalamishi yao kwa kitengo cha IAU ili maafisa wabaya wanaoharibu sifa ya kikosi waadhibiwe. Vilevile, malalamishi yanapowasilishwa yashughulikiwe kwa haraka. Walimu hawana budi kusubiri miaka 2 bila nyongeza Imetokea kama jambo la kushangaza kwa walimu kutangaziwa kuwa hakutakuwa na nyongeza ya mishahara kwa muda wa miaka miwili ijayo. Hili lilitangazwa na Tume ya Kuajiri Walimu nchini, TSC. Kulingana na TSC, jambo hili linatokana na sababu kuwa Tume ya Mishahara na Marupurupu nchini, SRC, ilitangaza kusitishwa kwa nyongeza za mishahara kwa muda wa miaka miwili kwa watumishi wote wa umma. Mwenyekiti wa Tume hiyo ya SRC Bi. Lyn Ngetich akitangaza jambo hili hapo Juni 17 mwaka huu alisema kuwa hali ngumu ya uchumi nchini ambayo imesababishwa na mkurupuko wa Covid-19 imeliweka taifa hili pabaya. Uchumi wa nchi umezoroteka kwa kiasi kikubwa na itabidi watumishi wote wa umma wavumilie kwa miaka miwili bila nyongeza ya mishahara.Kwa walimu, hili ni suala ambalo wanahitaji kulielewa na kukubali bila malalamishi yoyote hasa ikizingatiwa kuwa kwa kipindi kirefu cha zaidi ya miezi tisa ambapo hawakuwa kazini waliendelea tu kupata mishahara yao kikamilifu. Hivi ni kusema kuwa makubaliano ambayo vyama vya KUPPET na KNUT vilikuwa vinataka yatekelezwe yatasubiri kwa muda wa miaka miwili hadi mwaka wa 2023. Hata hivyo, TSC kupitia kwa Bi Nancy Macharia ilisema kuwa marupurupu mengine kama vile yale ya kupata likizo ya kujifungua na mengineyo yataelendelea kulipwa. Hii ni afueni kwa walimu kwani wataweza kuendeleza maisha yao kikamilifu bila wasiwasi.Jambo la muhimu ambalo walimu wanafaa kukumbuka ni kuwa, kuna watumishi wengi sana wa umma ambao walipoteza kazi zao kabisa na wengine wengi wakapunguziwa mishahara kwa kiwango kikubwa. Aidha mashirika mengine yasiyokuwa ya kiserikali hayajasazwa katika kuchukua hatua ya kuwapiga kalamu baadhi ya wafanyakazi wake na kupunguzia wengine mishahara yao.Huku hayo yakijiri, walimu pia wanahitaji kukumbana na changamoto zaidi za kuhakikisha kuwa ugonjwa wa Covid-19 hauwafikii au kupenya katika shule zao. Juma lililopita, ugonjwa huu uliripotiwa kuwapata wanafunzi 99, walimu wanne na mfanyakazi mwengine mmoja katika shule ya upili ya Muruku, kaunti ya Laikipia. Wanafunzi hao na walimu wao waliwekwa katika karantini huku Wizara ya Afya ikiingia shuleni humo kuweza kuzuia kuenea kwa ugonjwa huo kwa wanafunzi wengine na wanajamii wa eneo hilo. Kutokana na changamoto hizi na nyingine ambazo zinakumba taifa letu changa kwa wakati huu, hapana shaka kuwa Tume ya kuajiri walimu nchini, TSC ni sharti iupokee wito wa Tume ya Mishahara na Marupurupu nchini, SRC wa kutoongeza mishahara kwa kipindi kilichotajwa cha miaka miwili. Ni vyema walimu wakubali wito huu kwa moyo mmoja. Polio: Wazazi wahimizwa kuwapeleka watoto wao kwa chanjo WAZAZI wameombwa wapeleke watoto wao kwa awamu ya pili ya chanjo dhidi ya ugonjwa wa polio. Zoezi hilo, linalonalenga zaidi ya watoto 3.4 milioni walio chini ya miaka mitano, lilizinduliwa awamu ya kwanza katika kaunti 13.Awamu ya pili ilianza Jumamosi iliyopita na itaendelea hadi kesho kutwa Jumatano. Kaunti zinazoshiriki ni Kajiado, Garissa, Wajir, Mandera, Isiolo, Mombasa, Kilifi, Kitui, Machakos, Kiambu, Tana River, Lamu na Nairobi.Akizungumza baada ya kuzindua zoezi hilo Kajiado, Afisa Msimamizi wa Huduma za Matibabu, Bw Jacob Sampeke, alisema chanjo hiyo inatolewa baada ya visa sita vya virusi vya polio kuthibitishwa katika kaunti za Garissa na Mombasa. Bw Sampeke alieleza kuwa polio ni hatari sana na huleta ulemavu wa kudumu, hivyo hakuna mtoto anayefaa kutiwa hatarini kwa kukosa kuchanjwa. “Polio ni ugonjwa mbaya sana unaosababisha sehemu za mwili kupooza. Kaunti 13 ziko katika hatari zaidi na ndizo zinalengwa. Naomba wazazi wote kutoa watoto wao wachanjwe,” alisema.Aliyekuwa Seneta Maalum Harold Kipchumba, ambaye ni balozi wa kampeni ya hamasisho kuhusu polio, alisema kuna baadhi ya makundi ya kidini ambayo ilikuwa vigumu kufikia wakati wa awamu ya kwanza. Aliyahimiza kuweka kipaumbele afya ya watoto wao kwa kuwapeleka kwa chanjo kwenye awamu hii ya pili.Bw Kipchumba alitaja madhehebu kama vile Kabonokia ambayo yamewapa maafisa wa afya wakati mgumu kwa kukataa watoto wao kupewa chanjo. Alisisitiza kuwa ni haki ya kila mtoto kupata chanjo, na wanaoficha watoto watakamatwa na kushtakiwa. Kocha aliyechagua kufunza uwanjani badala ya darasani Ingawa alifuzu kuwa mwalimu wa darasani kutoka Chuo Kikuu cha ZETECH, kocha Dickson Amugasha aliamua kuelekeza mafunzo viwanjani kama mnoaji. Anasema baada ya kuhitimu, alifanya kazi ya ualimu kwa muda mfupi kisha moyo wake ukamdekadeka kurudishia mkono jamii kupitia mwanya wa kukuza talanta za vijana viwanjani. Shule ya mwisho ilikuwa Kangemi Youth Centre. Anadokeza kwamba, aliamini kujenga msingi bora wa jamii kwahitaji vijana wawe katika mkondo wa nidhamu, maadili mema na kutumia muda wao vyema kwa kuzingatia masuala ya kuinua jamii kupitia michezo.Kupitia ari yake ya kukuza vipaji, mkufunzi huyo aliamua kujenga timu ya Young City ambayo maskani yake yako uwanjani Kihumbuini, Kangemi mwaka wa 2016. Hata hivyo, kabla kujenga msingi wa timu hii, alikuwa ameifunza timu ya Kibagare City kwa kipindi kifupi.Anasema timu hii, aliianza kama akademia ya soka ambayo ilijumuisha wachezaji 40 ambao walikuwa wanafunzi wa shule za msingi mtaani Kangemi na mingine jirani. Chipukizi hao wamelelewa vipawa na vimekuwa vya kufaidi kwao. Vimefungulia baadhi yao milango ya masomo kupitia udhamini wala timu zingine kunufaika na wanatalanta hao.Kocha Amugasha aliye mfadhili wake, ameihimili timu hii kwa hali na mali licha ya kukumbana na changamoto si haba. Anaeleza licha ya kuwa na hamu na ghamu kuona wahisani wakijitokeza kumpiga jeki, visiki vya kuvikuza vipaji bado vingalipo! Inambidi awasajili wachezaji na kuwasaidia kupata upenyu masomoni kwa sababu kama mwalimu anaamini masomo ni kifunguo cha maisha! Isitoshe, kujisajili kwenye ligi, usafiri na ada za marefa ni miongoni tu mwa mahitaji mengine ya timu hadi sasa amabayo ni kuzungumti kuyagharimia. Wachezaji ambao alianza nao, wengi wangali na timu. Wengine wamemaliza shule akiwemo Brian Machisu ambaye alisomea Shule ya Dagoretti High na kuna Straika Daniel Mudegu ambaye yuko katika kidato cha tatu shule iyo hiyo akijituma masomoni na kusakata kandanda. Mbali na wengine wengi walio shule mbalimbali.Baada ya kuvichochea vipaji hivi hadi vikawa vimekomaa kushiriki ligi, (ya wasiozidi miaka 17) alianza kuvishirikisha katika Ligi ya Shirikisho la Soka Kenya, tawi la Nairobi West mwaka wa 2017 na 2018. Vilionesha weledi wa kusakata kabumbu kwa kuwa katika nafasi ya sita na tatu mtawalia kisha kupandishwa ngazi ya Ligi ya Kaunti, msimu ambao ulisisitishwa kutokana na msambao wa corona japo ilishikilia nafasi ya nne ligini. Kwa vile nia yake kustawisha timu ilikuwa kuifaulisha ipande ngazi na wachezaji kupokea jukwaa lifaalo la kujikuza, kuna wanasoka ambao wamepitia mikononi mwake na wanachezea timu kama Gor Mahia Youth ambapo kiungo Brian Oluoch na difenda Jamin Isindu wamesajiliwa. ‘Nafurahia ninapoona vipaji ambavyo nimechonga vikionyesha ustadi wa soka katika majukwaa mbalimbali na bado vingine vingali katika ufinyanzi,” anasema.kocha huyo ambaye anakuza timu kupitia mashauri nasaha na uhusiano mwema wakati anawanoa wanadimba hao. Isitoshe, anajikaza kisabuni katika safari ya kujenga msingi wa wanavipaji hao hadi wahisani na wafadhili watapojitokeza kuiunga mkono. Angependa kuwasihi wahisani wa soka kujitokeza kuisadia timu kwani anaamini umoja ni nguvu. Na kusisitiza kwamba, vipawa vya soka ni riziki na vipo mashinani ila, kuvikuza ni gharama! Akithibitisha ajali hiyo, Mkurugenzi Mkuu wa Shirika la Walinzi wa Baharini (KCGS), Bw Loonena Naisho, alisema kuwa maafisa wake kwa ushirikiano na wanajeshi wa majini, walifaulu kuwaokoa mabaharia hao wote wakiwa hai pamoja na mizigo yao. Boti yao MV Al Feroz iliyozama baharini ilikuwa bado haijapatikana tukienda mitamboni.Bw Naisho aliwashauri watumiaji bahari kuwa waangalifu na kuepuka sehemu zinazojulikana kuwa na kina kirefu, hasa msimu huu ambapo bahari inashuhudia upepo na mawimbi makali. “Tukitii maelekezo hayo tutaepuka ajali, maafa na mali kuangamizwa baharini,’ alieleza.Bw Katambo, ambaye ni msemaji wa mabaharia hao, alishukuru vitengo vyote vya usalama Kenya vilivyohusika katika shughuli hiyo ya uokoaji. “Tuliwapigia simu na baada ya muda mfupi wakafika kutuokoa. Japo boti yetu ilizama twafurahia kuwa hai,” akasema Bw Katambo.Naye Bw Mgoya alishukuru uhusiano kati ya Kenya na Tanzania, akiutaja kuwa kichocheo kilichowezesha wao kupata usaidizi wa haraka. walipokumbwa na tatizo baharini.Kamishna wa Kaunti ya Lamu, Bw Irungu Macharia pia aliahidi kwamba raia wa Tanzania waliookolewa watasaidiwa kurudi nchini kwao. Ruto atumia tena Biblia kugonga Uhuru na Raila Dkt Ruto ambaye hujitangaza kuwa muumini wa Ukristo huwa hakosi kurusha vifungu vya Biblia hapa na pale kuwakashifu wakosoaji wake hasa anapohutubu kanisani au anapokutana na viongozi wa kidini. Mtindo huo wake ambao huonekana kukwepa kupiga siasa moja kwa moja kanisani, umekumbatiwa pia na wanasiasa wanaomwandama walio maarufu kama kikundi cha Tangatanga wakiwemo wale ambao si Wakristo. Kwa muda mrefu, baadhi ya viongozi wa kidini wamekuwa wakijaribu kuwazuia viongozi wasizungumzie mambo ya kisiasa wanapoalikwa kuhutubia waumini makanisani lakini juhudi hizo bado hazijafua dafu.Akiwa katika ziara ya Pwani wikendi, Dkt Ruto aliendeleza mtindo huu alipowakashifu wanasiasa wanaoendelea kupigia debe marekebisho ya katiba kupitia Mpango wa Maridhiano (BBI). Juhudi hizo za kurekebisha katiba zilizoongozwa na Rais Uhuru Kenyatta na Kiongozi wa ODM Raila Odinga zilisitishwa wakati majaji wa mahakama kuu walipoamua zilikuwa haramu. Kungali kuna rufaa mahakamani kuhusu uamuzi huo. Akihutubu jana katika Kanisa Katoliki la St Patrick’s, eneobunge la Kilifi Kaskazini, naibu rais pia alitumia vifungu vya Biblia kutetea falsafa yake ya kuinua uchumi wa taifa kuanzia mashinani akiwalenga walala hoi, ambao huwatambua kama ‘hustlers’. Kifungu ambacho alitumia jana sawa na nyakati zingine awali kupiga vijembe BBI, ni kutoka kitabu cha Isaya 10, ambacho huonya viongozi dhidi ya kuunda sheria zinazodhulumu wanyonge.“Tuwe waangalifu hata tunaposukuma kubadilisha katiba. Isiwe eti itufaidi sisi tuwe na vyeo, tugawane mamlaka, tuongeze viti tuweke mizigo kwa wananchi. Hapo itakuwa ni kinyume na mafundisho ya Biblia,” akaeleza.Alizidi kudai kuwa, falsafa yake ya kukuza uchumi kuanzia kwa wananchi wa ngazi za chini ni kwa msingi wa mafundisho ya Biblia akinukuu kitabu cha Zaburi 113:7-8. Falsafa hiyo ilikuwa imepata upinzani mkubwa kutoka kwa viongozi mbalimbali akiwemo Rais Kenyatta na Bw Odinga, lakini katika siku za hivi majuzi, imeanza kushabikiwa na viongozi wengi.Kitabu hicho huzungumzia jinsi Mungu huinua wanyonge kutoka mavumbini hadi wakae meza moja na wafalme. Kulingana naye, hicho ni kigezo cha kuwainua wananchi wa ngazi za chini ambao hufanya biashara ndogo kama vile wauzaji mboga.“Tunapoelekeza macho yetu kwa siku za usoni, tujihadhari ili tusifanye mambo yanayotunufaisha wenyewe kama viongozi bali tujali wananchi wa kawaida na maazimio yao. Tayari mjadala umebadilika Kenya. Saa hizi mazungumzo yote hayako katika BBI wala Reggae, bali kila mtu anazungumzia uchumi wa mtu mdogo,” akasema. Lonyangapuo kutema Kanu, kuunda chama GAVANA wa Pokot Magharibi John Lonyangapuo ametangaza kuwa hatatea kiti chake kwa chama cha Kanu, akisema anakaribia kuzindua chama chake kipya cha kisiasa. Tangazo la gavana huyo ni pigo kisiasa kwa Seneta wa Baringo Gideon Moi ambaye pia ametangaza kuwa analenga kuingia Ikuluni 2022. Kaunti ya Pokot imekuwa na wafuasi wengi wa Kanu huku seneta na gavana wakitoka kwa chama hicho kongwe zaidi nchini. Aidha kati ya madiwani 33 wa bunge la kaunti hiyo, 14 walichaguliwa kwa tiketi ya KanuAkizungumza katika mji wa Makutano, Prof Lonyangapuo alisema ameamua kuagana na Kanu baada ya uongozi wa chama hicho kutatiza serikali yake kupitia Bunge la Kaunti. Kiongozi huyo alikariri kwamba, chama hicho kitakuwa na sura ya kitaifa wala hakitakuwa cha Wapokot pekee.“Tulikuwa Kanu na baadhi ya watu walitudharau. Sasa nitabuni chama cha kitaifa ambacho hakitakuwa cha Wapokot pekee,” akasema Profesa Lonyangapuo. Vilevile aliwataka wanaonyemelea karibu kura 400,000 za Wapokot na wanasaka kiti cha Urais wanyenyekee, akikariri kuwa kura hizo si za mgombeaji fulani pekee“Seneta Poghisio hangeshinda uchaguzi kama haingekuwa juhudi zangu wakati wa kampeni. Spika alianguka kura ya uwakilishi wa kike na nikamsaidia kupata cheo chake cha sasa,’ alidai Prof Lonyangapuo. Bw Mudavadi ambaye alikuwa akizungumza jana alipokamilisha ziara yake ya siku mbili katika Kaunti ya Nyeri, alisema muungano wa NASA tayari umezikwa kwenye kaburi la sahau na sasa anaendelea na harakati za kuunda muungano mpya huku akijiandaa kuwania urais 2022. Bw Mudavadi alisema muungano wa NASA uliojumuisha vyama vya ANC, ODM, Ford Kenya na Wiper, umejaa ukora na unafiki.“Muungano wa NASA sasa umepitwa na wakati. Kwa sasa ANC inalenga kupata washirika wapya ambao tutashirikiana nao kufufua uchumi wa nchi yetu,” akasema. Wakati wa ziara yake katika Kaunti ya Nyeri, Bw Mudavadi alikutana na viongozi wa kisiasa, wafanyabiashara na makundi mbalimbali katika juhudi zake za kutafuta uungwaji mkono katika eneo la Mlima Kenya. “Hatutaendelea kuzungumzia NASA ambayo tayari imefariki. Kwa sasa tunatafuta washirika wapya huku tukijiandaa kuunda serikali baada ya Rais Uhuru Kenyatta,” akasema. Bw Mudavadi alikuwa mgeni wa mbunge wa Kieni Kanini Kega na Gavana Mutahi Kahiga ambao ni wa chama cha Jubilee. Aliandamana na wabunge Ayub Savula, Sakwa Buyansi, Beatrice Adagala na Seneta wa Nairobi Johnson Sakaja ambao wote ni wa Jubilee.Kinara wa ANC ameahidi kufufua uchumi endapo atachaguliwa kuwa rais mwaka ujao. Kulingana na Bw Mudavadi, uchumi ulidorora zaidi wakati wa utawala wa Rais Kenyatta na janga la virusi vya corona limefanya mambo kuwa mabaya zaidi. Alisema Naibu wa Rais ni sehemu ya serikali hivyo hafai kukwepa lawama. Saudia iliruhusu mahujaji 60,000 pekee kushiriki Hajj; ambao ni wakazi waliopata chanjo kamili ya corona.Aidha, mwaka jana inakisiwa ni takriban mahujaji 10,000 pekee wakazi wa Saudia walishiriki Hajj, ambapo hakukuripotiwa mikurupuko yoyote ya corona. Idadi hizo ni ndogo mno ikilinganishwa na wakati wa kawaida, ambapo mamilioni ya waumini hao wa dini ya Kiislamu hufurika mjini Mecca kutoka kote ulimwenguni. Kwa mfano, zaidi ya mahujaji 2.5 milioni walishiriki Hajj mwaka 2019 kabla ya janga la corona kuzuka duniani. “Idadi ya wanawake wanaoshiriki Hajj mwaka huu inazidi asilimia 40,” aliongeza.“Maafisa wa afya wanafuatilia kwa makini hali za afya za mahujaji mara tu wanapowasili Mecca,” alieleza Sari Asiri, Mkurugenzi wa Idara ya Hajj na Umrah katika Wizara ya Afya. Aliongeza; “Mtu yeyote akigunduliwa ameambukizwa, atapelekwa moja kwa moja hadi moja ya vituo vya karantini vilivyotayarishwa.”Leo Jumatatu, mahujaji watapanda Mlima Arafat. Mlima huo ambao pia unajulikana kama “Mlima wa Huruma” ni eneo ambalo inaaminiwa Mtume Mohammed alitoa mafundisho yake ya mwisho. Mahujaji watasalia kwa saa kadhaa na kukariri vifungu vya kitabu kitakatifu cha Koran.Siku itakayofuata watakusanya mawe na kushiriki sherehe ya “kupura shetani mawe.”Hajj – ambayo ni moja ya hafla kubwa zaidi za kidini kote ulimwenguni – ni moja ya nguzo tano za Kiislamu na sharti itekelezwe na Waislamu wote walio na uwezo angalau mara moja katika maisha yao. Kusanyiko la mwaka huu ni kubwa kuliko mwaka jana ambapo idadi ya washiriki ilipunguzwa sababu ya janga la corona.Hata hivyo, bado ni watu wachache mno kuliko nyakati za kawaida.Kulingana na Wizara ya Hajj, washiriki walichaguliwa kutokana na maombi 558,000 yaliyotumwa kupitia mtandao. Hao ni wale ambao wamechanjwa corona kikamilifu, umri wao ni kati ya miaka 18 na 65, na hawana maradhi sugu.“Nashukuru Mungu kwa kuruhusiwa kushiriki japo hatukuitarajia kwa sababu ya idadi chache ya mahujaji,” alisema Abdulaziz bin Mahmoud, raia wa Saudi Arabia mwenye umri wa miaka 18. Kufikia sasa, Saudia imethibitisha zaidi ya visa 507, 000 vya corona na vifo 8,000. Watu 20 milioni kati ya raia 34 milioni wan chi hiyo wamepatiwa chanjo dhidi ya virusi hivyo.Hajj ambayo kwa kawaida huwa inavutia umati mkubwa unaosongamana katika maeneo ya kidini, inaweza kusababisha msambao wa maambukizi ya virusi hivyo. Raila asisitiza wanaopinga BBI wanapotosha Wakenya Kiongozi wa chama cha ODM, Raila Odinga, amefufua mjadala kuhusu kura ya maamuzi kwa kulaumu wanaopinga Marekebisho ya Katiba kupitia Mpango wa maridhiano (BBI) kwa kupotosha Wakenya kwamba gharama ya kuongeza serikali itaongezeka wakiupitisha. Alisema badala yake, BBI itapunguza gharama ya kuendesha serikali kwa sababu mawaziri wengi watakuwa wabunge ambao hawatalipwa mashahara zaidi.Alisema wadhifa wa waziri mkuu utashikiliwa na mbunge na kwa hivyo serikali haitamlipa mshahara zaidi yaw a mbunge. Bw Odinga alikuwa akizungumza akiwa Tiribe, kaunti ya Kwale alipohudhuria mazishi ya aliyekuwa diwani na kiongozi wa ODM kaunti hiyo Hassan Chitembwe. Bw Chitembe ambaye alikuwa mwanachama sugu wa ODM alifariki Jumamosi baada ya kuugua kwa muda mfupi.Waziri huyo mkuu wa zamani alisema kifo chake ni pigo kubwa kwa jamii na kwa ODM. “Tumepoteza nguzo imara kwa chama chetu Pwani. Alikuwa mwaminifu na muumini wa misimamo yetu na alijitahidi kwa ukakamavu kutangaza chama chetu Pwani. Kibinafsi nimempoteza rafiki mzuri na mwaminifu,” akasema Bw Odinga kupitia kwa taarifa. Bw Odinga, ambaye alikuwa ziarani Dubai tangu wiki iliyopita, alitarajiwa kutembelea familia ya marehemu jana baada ya kutua nchini. Hata hivyo, hakuwa amewasili kufikia wakati wetu kwenda mtamboni.Habari kuhusu kifo cha Bw Chitembe ziliwashtua wengi hasa waliokuwa wakitegemea hekima yake katika uchanganuzi wa masuala ya siasa za Kaunti ya Kwale na Pwani kwa jumla. Katika mahojiano yake ya mwisho na Taifa Leo wiki chache zilizopita, Bw Chitembe alikashifu viongozi waliotumia ODM kuwania nyadhifa za kisiasa katika chaguzi zilizopita wakashinda, kisha baadaye wakaamua kuasi misimamo ya chama. Alisema mienendo hiyo ni ishara tosha ya kuwa viongozi aina hiyo wana ubinafsi na hilo litadhuru juhudi zozote za kuleta umoja wa Wapwani kisiasa. Aliamini Wapwani wanaweza kunufaika zaidi wakiendelea kusimama na Bw Odinga, badala ya jinsi viongozi wengi wanavyoelekeza uaminifu wao kwa Naibu Rais William Ruto huku wengine wakitaka kuunda chama kipya cha Wapwani kabla uchaguzi wa mwaka ujao ufike. Bw Chitembe aliwahi kuwa diwani wa Mkongani katika miaka ya tisini alipokuwa mwanachama wa KANU.Hadi kufariki kwake, alikuwa miongoni mwa wanasiasa waliotegemewa na ODM katika shughuli za kuvumisha chama hicho mashinani Kwale. BEKI Joash “Berlin Wall” Onyango ameshinda Ligi Kuu ya Tanzania Bara katika mwaka wake wa kwanza na Simba SC baada ya ligi hiyo kutamatika Julai 18. Simba, ambayo iliajiri mchezaji huyo muhimu wa timu ya taifa ya Kenya mnamo Agosti 14 mwaka 2020, ilizaba Namungo 4-0 ugani Benjamin Mkapa katika siku ya mwisho ikimaliza juu ya jedwali kwa alama 83. Onyango hakutumiwa na kocha Didier Gomes katika mchuano huo ambao Simba walifunga mabao yao kupitia kwa washambuliaji Chris Mugalu (mawili), Meddie Kagere na John Bocco.Kagere alifungua ukurasa wa magoli dakika ya 18 alipokamilisha pasi kutoka kwa Mugalu. Mugalu aliongeza bao la pili dakika ya 25 na la tatu dakika ya 66 kutokana na krosi za Shomari Kapombe kabla ya nahodha Bocco kuhitimisha kupitia penalti dakika ya mwisho.Simbas, ambayo imetwaa ubingwa wa ligi hiyo kwa msimu wa nne mfululizo na mara ya 22 kwa jumla, itawakilisha Tanzania kwenye Klabu Bingwa Afrika msimu ujao. Young Africans (alama 74), Azam (68), Biashara Mara United (50) na Kinondoni MC (48) zilikamilisha msimu 2020-2021 zilifuatana kutoka nafasi ya pili hadi tano mtawalia. Yanga, ambayo imeajiri kocha wa makipa Razak Siwa na kipa Farouk Shikalo kutoka Kenya, itashiriki mashindano ya daraja ya pili ya klabu za Afrika maarufu kama Kombe la Mashirikisho. Ushindi ulinyanyua Nanyuki nafasi moja juu hadi nambari mbili kwenye jedwali kwa alama nne kutokana na michuano mitatu, alama mbili nyuma ya mabingwa watetezi Nairobi Water.NCPB imesukumwa katika nafasi ya tatu ikiwa na alama mbili baada ya kujibwaga uwanjani mara mbili. Kocha wa NCPB, Paul Pudo alisema kuwa usimamizi mbaya ulichangia vipusa wake kupoteza mechi hiyo.”Bila shaka Nanyuki ni timu nzuri. Ni mara yao ya kwanza ligini, lakini wanaonyesha nia yao. Sio mwisho wetu kwa sababu tunatumai kujinyanyua kwa wakati ufaao kabla ya mechi ijayo,” alisema Pudo. Kocha wa Nanyuki, Fredick Otieno alisema ushindi huo ni ishara ya mambo mazuri yaja katika kampeni zao.”Tumepiga Amazon na NCPB na kupoteza mikononi mwa Nairobi Water. Kushikilia nafasi ya pili katika msimu wetu wa kwanza ni kitu kikubwa kwetu. Hata hivyo, sisi hatujaweza kufanya mazoezi kwa pamoja kama timu kwa sababu wachezaji wangu wako kote nchini, lakini natumai mambo yatakuwa bora,” alisema mchezaji huyo wa zamani wa timu ya Jeshi la KDF na timu ya taifa. Kabla ya mechi hiyo, NCPB ilipigiwa upatu kutamba kutokana na uzoefu wa miaka nyingi ligini, lakini wapinzani walikuwa na mipango tofauti.NCPB waliongoza 6-3 baada ya ushirikiano mzuri wa Sarah Mabonga, Berline Achieng na Elizabeth Atieno. Timu ya NCPB iliimarisha uongozi wake hadi 11-8, ingawa Elizabeth Mutua alitisha kuwa mwiba kwao.Katika kipindi cha pili, Nanyuki ilipunguza mwanya hadi 18-15 kabla ya Cereals kuporomoka iliposhambuliwa vilivyo na Marjory Okwakau na Sharon Okoth bila ya kipa Regina Waithera kufanikiwa kuokoa timu yake. Nanyuki kisha ilichukua uongozi 23-21 baada ya kipa wake Rose Achieng kupangua makombora kadhaa kwenye mchuano huo wa kusisimua.Timu ya Chuo Kikuu cha TUK ililima Kahawa 32-26, nayo GSU ikapepeta Inspired 36-28 katika michuano mingine ya ligi ya wanaume uwanjani humo. Tuhamasishe wanawake kuchangia kwa uchumi wa dijitali RIPOTI ya hivi majuzi kuhusu matumizi ya intaneti miongoni mwa wanawake barani Afrika inashtua kwani wanawake wengi sana bado wameachwa nje katika uchumi wa dijitali. Katika takwimu zilizotolewa na shirika la GSMA kwenye ripoti ya Pengo la Matumizi ya Simu Kijinsia, zaidia ya wanawake milioni 74 hapa barani bado hawajajiunga na mitandao ya intaneti wala kumiliki simu.Ikilinganishwa na wanaume, kuna pengo la wanawake wapatao milioni 234 katika matumizi ya intaneti kuboresha shughuli za kila siku. Hii inamaanisha kuwa tunazungumzia kuhusu ajira katika uchumi wa kisasa, mamilioni ya wanawake barani hawana uwezo wa kupata fedha wanazopata wanaume, hali ambayo inawadidimisha zaidi wanawake, kando na taasubi zilizopo za kitamaduni. Iwapo hauna simu, inamaanisha kuwa huwezi kutegemewa kutumiwa hela kidijitali, hauwezi kutibiwa kidijitali, hauwezi kupata taarifa muhimu kuhusu jamii au siasa, huwezi kutumia program muhimu za simu kama zile za kielimu, uchukuzi au hata bima. Yaani umefungiwa ndani ya shimo la kikale ambalo limepitwa na wakati, na bado, kama mwanamke, unategemea usaidizi wa mwanamume kutoka kwa lile shimo. Kinachoshangaza katika ripoti hiyo ni kuwa kiwango cha wanawake wanaokosa mbinu za kufurahia matunda ya dijitali kimeongezeka mno wakati wa janga la corona, hali ambayo inatilia shaka iwapo siku moja wanawake watawafikia wanaume katika matumizi ya teknolojia. Mwanzo, hatuhitaji serikali au mashirika kuingilia kati kwenye changamoto hii. Ninaposema kuwa kila mtu anafaa kushirikishwa katika mapinduzi ya sasa ya dijitali, ninamaanisha kuwa kila mtu binafsi, walio mijini na wale wa mashinani, wanafaa kutambua umuhimu wa teknolojia za intaneti kwanza. Naelewa kuwa kunao wanaume wasiojali familia zao na kuwaachilia wake zao majukumu ya kulea watoto na kuwalipia karo, lakini wanawake wanafaa kugutuka na kuanza kuchangamkia Zaidi masuala ya kidijitali. Pia, nimeona tatizo kweny shule za msingi, upili na vyuo vikuu ambapo wanafunzi wa kike wamekuwa wakipendezwa na masomo yasiyowatatiza akili. Masomo ya kisayansi na hisabati wameyaachia wavulana, hali ambayo walimu na wahadhiri wanafaa kuingilia kati na kuwashauri wanafunzi kuwa hakuna masomo au kozi za jinsia fulani. Ili kujaribu kusawazisha jinsi zote mbili kidijitali, juhudi hizo zinafaa kuanza pale nyumbani. Wazazi wanafaa kuwaeleza wana wao kuwa kozi za uhandisi, kompyuta, udaktari na urubani ni za kila mwanafunzi. Wanaume, pia, wanafaa kukoma kueneza uvumi kuwa hesabu za kiteknolojia ziliundiwa akili zao na wala si wanawake. Kunao wanawake ambao wamewapiku wanaume kwa mbali kiteknolojia, ingawa wachache. Hao ni wale walikataa kumezwa na taasubi za kiume ambazo zinapotosha jamii. Hivyo, ili kuona wanawake wengi zaidi wakipepea kama wanaume kwenye matumizi na hata kuunda suluhu za kiteknolojia, elimu zaidi inahitajika kuwahamasisha wanawake kuhusu uwezo wao katika kuchangia kukuza uchumi wa kidijitali wa Afrika. Maporomoko yaua 23 mvua ikiponda jiji WATU 23 walifariki kwa kusombwa na maporomoko ya ardhi huku mvua kubwa ikiendelea kuponda jiji kuu Mumbai, India. Mji huo ndio wenye idadi kubwa zaidi ya watu nchini humo.Watu 14 walifariki katika eneo la pwani la Mahul wakati maporomoko ya ardhi yalisababisha ukuta kuangukia nyumba kadhaa, Kikosi cha Taifa cha Kukabiliana na Mikasa India (NDRF) kilisema jana huku waokoaji wakiendelea kutafuta manusura. Wakati huo huo, watu sita waliangamizwa na maporomoko ya ardhi yaliyosomba nyumba katika mji wa Vikhroli kaskazini mwa Mumbai.Mumbai na miji mingine ya karibu – ambako takriban watu 20 milioni wanaishi – imekuwa ikipondwa na mvua kubwa tangu Jumamosi. Idara ya Utabiri wa Hali ya Hewa India jana ilisema mvua hiyo ingenyesha kwa siku mbili.Maafisa wa serikali walisema jumla ya visa 11 vya kuporomoka kwa kuta za nyumba jijini Mumbai, vilishuhudiwa. Mnamo Jumapili, waziri mkuu Narendra Modi alisema kupitia Twitter kwamba alihuzunishwa na watu kupoteza maisha na akaahidi kufidia familia za waathiriwa. Kaunti kuanzisha mradi wa maziwa ya watoto wachanga SERIKALI ya Kaunti ya Nyandarua itaanzisha mpango wa kusambaza maziwa yaliyoongezwa madini, kwa watoto waliozaliwa na kina mama wanaoishi na ukimwi. Hii ni baada ya Bunge la Kaunti kupitisha mswada ambao, ikiwa utatekelezwa, utawezesha kubuniwa kwa mpango wa kusambaza maziwa hayo ya madini kwa lengo la kuimarisha kinga ya mwili ya watoto hao wachanga. Akiwasilisha mswada huo, Diwani Maalum Salome Gathoni alisema kuwa, ingawa maziwa ndicho chakula cha kimsingi kwa watoto wachanga; ikiwemo waliozaliwa na akinamama wanaoishi na virusi vya HIV vinavyosababisha ukimwi, yamekuwa ghali mno kiasi kwamba baadhi ya wazazi hao hawawezi kuyamudu. “Kina mama walio na virusi huwanyonyesha watoto wao bila kuwapa chochote kingine kwa miezi sita ya kwanza na kisha kuacha kabisa baada ya kuanza kuwapa vyakula vingine ili kuzuia virusi hivyo kusambazwa kutoka kwa mama hadi kwa mtoto. Hivyo basi, pana haja ya serikali ya kaunti kuanzisha mpango wa kusambaza maziwa yaliyoongezwa madini kwa wazazi ambao hawana uwezo wa kununua,” alisema Bi Gathoni.Kinara wa wengi katika bunge hilo la kaunti Wangari Methu na mwenzake aliyeteuliwa Geoffrey Ngaruiya, waliounga mkono mswada huo waliwahimiza wakazi wa Nyandarua kuwakubali na kuwasaidia watu wanaougua ukimwi. Je tutajifunza lini? HATUA ya Wakenya kutojifunza kutokana na mikasa iliyopita ambapo mamia ya watu waliangamia wakichota petroli baada ya matrela ya mafuta kuanguka, imesababisha tena vifo vya watu 13. Watu wengine 31 walijeruhiwa vibaya kwenye mkasa uliotokea Jumamosi jioni, katika eneo la Malanga, Kaunti ya Siaya.Kulingana na Mkuu wa Polisi wa Gem Moreso Chacha, trela hiyo iligongana moja kwa moja na lori lililokuwa limebeba maziwa katika Barabara ya Kisumu kuelekea Busia.Lori la Maziwa lilikuwa likitoka Busia kuelekea jijini Kisumu. Licha ya kuwepo kwa marufuku ya kuzuia watu kutoka nje kuanzia saa moja jioni kwa lengo la kuzuia maambukizi ya virusi vya corona, wakazi wa eneo hilo waliikiuka na kukimbia kuchota mafuta saa tatu usiku. Trela hiyo ililipuka sekunde kadhaa baada ya mmoja wa wakazi kufungua kifuniko ili mafuta yamwagike waanze kuchota.Bw Chacha alisema kuwa maafisa wa polisi walipata tayari gari hilo la mafuta limelipuka. Kulingana na Bw Paul Manasseh, mmoja wa wahudumu wa bodaboda waliosaidia kukimbiza majeruhi katika hospitali mbalimbali, kati ya waliofika katika eneo la tukio kuchota mafuta, alikuwa mwanamke mjamzito na mwingine aliyekuwa amebeba mtoto mgongoni. Bw Manasseh alisema waliwasaidia manusura kwa kuzima moto wakitumia matawi ya miti na kuwamwagia mchanga kabla ya kuwakimbiza hospitalini.Baadhi ya wagonjwa waliolemewa sana walipelekwa katika Hospitali ya Rufaa ya Kaunti ya Siaya. “Mwanamke mjamzito na mwingine aliyekuwa amebeba mtoto mgongoni waliangamia kwenye moto huo. Hali ilikuwa mbaya sana katika eneo la mkasa,” akasema Bw Manasseh.Miili ya walioangamia ilitolewa katika eneo la mkasa kwa kutumia wilibaro. Mmoja wa wapita njia aliyetambuliwa kwa jina la Oloo alijeruhiwa vibaya baada ya nguo zake kushika moto kabla ya kusaidiwa na wahudumu wa bodaboda. Jana asubuhi, mifupa ya watu walioteketea kiasi cha kutotambuliwa ilitapakaa kila mahali katika eneo hilo. Aidha, kulikuwa na pikipiki iliyoteketea – kumaanisha kuwa huenda mmoja wa walioteketea alikimbia kuchota mafuta kwa kutumia pikipiki.Familia za waathiriwa ziliangua kilio huku nyingine zikizunguka hospitalini kutafuta wapendwa wao. Mkasa huo ulitokea umbali wa kilomita nne kutoka eneo la Sidindi ambapo mkasa sawa na huo ulitokea mnamo Julai 1998 na kusababisha vifo vya watu 39 walioteketea wakichota mafuta.Bw Chacha alisema huenda idadi ya majeruhi iko juu kwa kuwa huenda baadhi yao walitoroka wakihofia kukamatwa na polisi. Alisema polisi kwa kushirikiana na maafisa wa zimamoto kutoka Kaunti ya Busia baadaye waliuzima moto huo.“Hatukupata gari la zimamoto katika Kaunti ya Siaya kwani limepelekwa jijini Nairobi ambapo linafanyiwa ukarabati,” akasema Bw Chacha. Mnamo 2009, watu 77 waliungua na kusalia majivu baada ya kuteketea wakichota petroli, gari la mafuta lilipoanguka katika eneo la Sachangwan katika barabara ya Nakuru- Eldoret.Waathiriwa walizikwa katika kaburi la pamoja katika eneo la mkasa huo. Mbunge wa Gem, Elisha Odhiambo alishutumu Mamlaka ya Barabara Kuu nchini (KeNHA) kwa kutoweka bango la kuonyesha kuwa eneo hilo ni hatari. ‘Mamlaka ya KeNHA inafaa kuwajibika. Eneo hili limekumbwa na visa vingi vya ajali lakini hakuna bango la kuonyesha kwamba ni hatari,” akasema Bw Odhiambo. Mabingwa warejea! KAMBI ya Kenya Lionesses imejaa furaha inapolenga kushiriki Kombe la Afrika la mpira wa vikapu la kinadada (AfroBasket) mwezi Septemba baada ya kuvua Misri ubingwa wa Zoni ya Tano mnamo Jumapili. Ilichabanga miamba hao 99-83 katika fainali ya Zoni ya Tano iliyosisimua jijini Kigali, Rwanda.Ingawa Lionesses wamekiri kuwa kibarua kigumu kinawasubiri nchini Cameroon, kila mzungumzaji katika timu hiyo iliporejea nchini mnamo Jumapili usiku, hakuficha raha waliyopata kwa kulipiza kisasi dhidi ya Misri ambayo imewasumbua miaka nyingi. “Kupiga Misri ni kitu tumekuwa tukisubiri kwa hamu na tuna furaha sana tulifaulu katika fainali,” alisema nyota Felmas Koronga ambaye alifunga alama 24 katika fainali. Alitazwa mshambuliaji bora kwenye mashindano hayo wa pembeni kushoto. Mzawa wa Amerika, Victoria Reynolds, ambaye babake Bernard Wanjara alichezea Kenya kwenye Kombe la Afrika mwaka 1993, aliibuka mfungaji bora katika fainali akiwa na alama 25. Reynolds aliyeshinda tuzo ya mshambuliaji bora wa pembeni kulia na mchezaji bora kwenye mashindano hayo yaliyovutia mataifa manne – Kenya, Misri, Rwanda na Sudan Kusini – aliapa kuwa watafanyia Kenya kazi nzuri jijini Yaounde. Lionesses ya kocha George Mayienga ilikutana na Waziri wa Michezo Amina Mohamed katika hoteli moja mtaani Nairobi West baada ya kuwasili. Aliipongeza kwa kazi nzuri na kuahidi itapata usaidizi kikamilifu kabla ya AfroBasket. Alisema hayo wakati wa dhifa ya usiku iliyohudhuriwa na maafisa kutoka Shirikisho la Mpira wa Vikapu Kenya (KBF) akiwemo mwenyekiti Paul Otula, afisa kutoka Baraza la Michezo nchini Kenya (KNSC) Charles Nyaberi na Shirikisho la Voliboli Kenya (KVF) Moses Mbuthia, miongoni mwa wengine. Aidha, Mayienga aliambia Taifa Leo kuwa wasiwasi, makosa kadha mechini na kutochunguza vyema wapinzani wake kulisababisha Lonesses ichapwe na Rwanda na Misri katika mechi za makundi.Hata hivyo, alifurahia kuwa timu hiyo ilijinyanyua na kulipiza kisasi ikinyakua tiketi moja iliyokuwa mezani. Mbali na Lionesses, timu nyingine zilizojikatia tiketi ya AfroBasket ni Nigeria, Senegal, Mali na Msumbiji wote waliofika nusu-fainali ya 2019, wenyeji Cameroon na washindi wa Zoni ya Pili Cape Verde. Wezi wa mifugo wauawa Samburu Watu wawili wameuawa kwenye shambulizi kali la wizi wa mifugo eneo la Marti katika kaunti ya Samburu na kutoweka na mifugo takribani 521. Kulingana na wakazi wa eneo hilo, majambazi hao ambao wanakisiwa kutoka jamii hasimu eneo hilo walitoweka na mifugo baada kitendo hicho cha unyama.Shambulizi hilo linajiri siku tatu pekee baada ya wezi hao kuvamia kijiji hicho na kuiba mbuzi zaidi ya mia mbili. Hata hivyo, polisi wanasema kuwa wanawasaka wezi hao hata ingawa hakuna mifugo yeyote iliyookolewa hadi sasa.Kamishna wa kaunti ya Samburu Bw Abdirazak Jaldesa alithibitisha watu kuuawa baada ya kupata majeraha mabaya ya risasi huku mmoja wao akiendelea kupokea matibabu katika hosipitali ya rufaa ya Samburu. Bw Jaldesa alisema kuwa maafisa wa polisi wanaendelea kufanya msako ili kurudisha utulivu eneo hilo ambalo limekumbwa na visa vya wizi wa kila mara wa mifugo. Mtawala huyo alihimiza wakazi kutolipiza kisasi na badala yake kuwapa maafisa wa usalama muda wa kuwaandama wahalifu hao.Gavana wa kaunti hiyo Moses Lenolkulal aliomba serikali kutafuta suluhu ya kudumu na kumaliza tatizo la wizi wa mifugo ambalo limejiri kwa muda mrefu sasa. Gavana huyo alikiri kwamba watu wengi wamepoteza maisha yao na wengine kuhama kufutia mzururu wa utovu wa usalama.”Tunahutaji suluhu ya kudumu kwa sababu watu wengi wasiokuwa na hatia wamefariki na mali kupotea. Nahimiza idara ya usalama wa kitaifa kuingilia kati na kumaliza utovu wa usalama eneo hili,” alisema. Mbunge wa Samburu Kaskazini Bw Alois Lentoimaga alinyoshea idara ya usalama kidole cha lawama kwa kushindwa kukabili wezi wa mifugo. Aliomba waziri wa usalama wa ndani Bw Fred Matiangi kumaliza tatizo la wizi wa mifugo Samburu. “Tunalaumu maafisa wa usalama kwa sababu shambulizi lilitekelezwa mita chache kutoka kituo cha polisi,” Bw Lentoimaga alisema.Miili ya waliofariki inaendelea kuhifashiwa katika hifadhi ya maiti ya hosipitali ya rufaa ya Samburu. Atlanta yamtimua kocha Gabriel Heinze baada ya kusimamia mechi 13 pekee za MLS BEKI wa zamani wa Manchester United, Gabriel Heinze, 43, amepokonywa mikoba ya ukufunzi kambini mwa Atlanta United inayoshiriki Major League Soccer (MLS) nchini Amerika na Canada. Heinze alitimuliwa baada ya kuongoza waajiri wake kushinda mechi mbili pekee kati ya 13 alizozisimamia. Matokeo hayo yalisaza Atlanta katika nafasi ya 10 kwenye msimamo wa jedwali la MLS Eastern Conference. Rob Valentino aliyekuwa msaidizi wa Heinze sasa ameaminiwa fursa ya kushikilia mikoba ya Atlanta hadi kocha mpya atakapoajiriwa.Atlanta walioshinda taji la MLS mnamo 2018 katika msimu wao wa pili wakinogesha kipute hicho, waliongeza kwamba mbali na matokeo duni, kingine kilichochochea kutimuliwa kwa Heinze ni uhusiano mbaya kati yake na wachezaji. Heinze ambaye pia amewahi kuchezea Real Madrid, Paris Saint-Germain (PSG) na AS Roma, aliteuliwa kuwa kocha wa Atlanta mnamo Disemba 2020 baada ya kuondoka kwa Frank de Boer aliyeaminiwa fursa ya kuwa mrithi wa Ronald Koeman katika timu ya taifa ya Uholanzi. Hata kabla ya kubanduka Atlanta, dalili zote zilikuwa zikiashiria kwamba De Boer angepigwa kalamu kwa sababu ya matokeo duni yaliyosajiliwa na kikosi chake kwenye kipute cha MLS is Back.Heinze aliyechezea Argentina mara 72 katika enzi yake ya usogora, alisaidia Man-United kushinda taji la Ligi Kuu ya Uingereza (EPL) mnamo 2007 kabla ya kuhamia kambini mwa Velez Sarfield ya MLS kwa mkataba wa miaka mitatu. Uhusiano wake na Atlanta ulianza kuingia mdudu mnamo Juni 2021 baada ya kuamuru fowadi Josef Martinez awe akijifanyia mazoezi mbali na uwanja wa mazoezi wa klabu hiyo kutokana na utovu wa nidhamu. Kwa mujibu wa kocha Ole Gunnar Solskjaer, sogora huyo raia wa Uingereza bado ‘anawazia’ iwapo atafanyiwa upasuaji huo mwisho wa mwezi huu au la.Japo Rashford amekuwa akitatizwa na jeraha la bega kwa miezi saba iliyopita, fowadi huyo alikuwa sehemu ya kikosi kilichotegemewa na Uingereza kwenye fainali zilizopita za Euro. Rashford aliwajibishwa na kocha Gareth Southgate katika michuano mitano ya Euro 2020 na alikuwa miongoni mwa chipukizi watatu wakiwemo Jadon Sancho na Bukayo Saka waliokabidhi Italia ubingwa wa taji hilo baada ya kupoteza penalti kwenye fainali. Man-United walisajili ushindi wa 2-1 kwenye mechi hiyo. Walifunga magoli yao kupitia tineja raia wa Uruguay, Facundo Pellistri, 19, pamoja na Tahith Chong ambaye atatumwa kuchezea Birmingham City kwa mkopo mnamo 2021-22. “Rashford alifanyiwa tathmini na mtaalamu wa afya wiki iliyopita. Anahisi kwamba njia ya pekee ya kukabiliana na jeraha ambalo limemtatiza kwa miezi saba sasa ni upasuaji,” akatanguliza Solskjaer.“Aliondoka kambini kwenda kuliwazia suala hilo la upasuaji kwa muda zaidi. Italazimu tufanye jambo ambalo litakuwa jema kwake na bora kwa klabu. Tutawahusisha wataalamu zaidi,” akaongeza mkufunzi huyo raia wa Norway.Solskjaer alikuwa pia mwingi wa sifa kwa wanasoka Tom Heaton na Jesse Lingard aliyerejea ugani Old Trafford mwishoni mwa msimu wa 2020-21 baada ya kipindi chake cha mkopo kambini mwa West Ham United kukamilika. Odinga aitaka idara ya polisi na mahakama kufanya hima kuangazia suala la watoto kutekwa nyara na kupatikana wameuawa kinyama KIONGOZI wa ODM Raila Odinga ameitaka idara ya polisi (NPS) na mahakama kufanya kila wawezalo kuangazia kero ya watoto kutekwa nyara na kupatikana wameuawa kikatili. Katika siku za hivi karibuni, visa vya watoto kupotea, kuibwa na kutekwa nyara kisha wanapatikana wameuawa vimeonekana kuongezeka.Baadhi ya washukiwa wametiwa nguvuni, wengine kufikishwa mahakamani, Idara ya Upelelezi wa Uhalifu na Jinai (DCI) ikiendeleza uchunguzi. Bw Odinga amesema, ongezeko la visa hivyo na maafa ya watoto, vimekita mizizi na kutia taifa wasiwasi.“Watoto wanatolewa wakiwa katika maeneo ya kucheza – nyanjani, wakielekea ua kutoka shuleni, maeneo ya kuabudu na pia nyumbani kwao, wanatekwa nyara na watu wazima halafu wanawaua kinyama. “Wasichana na kina mama wanaondolewa uhai na wapenzi, bwana zao na hata wazazi. Matukio ya aina hii hayakubaliki wala kuruhusiwa kamwe,” akasema kiongozi huyu wa ODM.Akiitaka idara ya polisi kuwajibika, Bw Odinga alisema inapaswa kuhakikishia Wakenya na taifa kwa jumla watoto, wasichana na kina mama ni salama. “Maafisa wa polisi wahakikishie Wakenya hakuna mtu atakayeteka nyara watoto na wasichana na kuwaua,” akasema Waziri huyo Mkuu wa zamani.Bw Odinga alitoa kauli hiyo, kupitia taarifa yake kwa vyombo vya habari, akielezea hisia zake kuhusu kero na ongezeko la visa vya watoto kutekwa nyara na kupatikana wameuawa kikatili. Kwa upande wa idara ya mahakama, ameitaka kuhakikishia Wakenya wanapata haki hasa katika kesi za mauaji.Bw Odinga alisema haki kwa waathiriwa inachukua muda mrefu kupatikana, jambo linalowaongezea machungu. Mwishoni mwa juma lililopita, visa vya zaidi ya watoto kumi kutekwa nyara na kupatikana wameuawa kinyama, viliripotiwa na kugonga vichwa vya vyombo vya habari.Wakati hayo yakiri, kesi ya Sharon Otieno, aliyekuwa mwanafunzi wa Chuo Kikuu cha Rongo, ilirejelea kuskizwa mwezi huu, Julai 2021, tangu kuuawa kwake 2018. Gavana wa Migori, Okoth Obado na wafanyakazi wake kadha wanahusishwa na mauaji hayo.Awamu ya pili ya kesi hiyo itaendelea Agosti 2021 na ya tatu baadaye mwakani, Desemba. Serikali ya Kaunti ya Kisumu yazika miili 61 iliyokosa wenyewe Miili hiyo iliyokuwa imehifadhiwa katika mochari tofauti, imezikwa katika makaburi mbalimbali ya umma Kisumu.Mkurugenzi Mkuu wa Afya ya Umma Kisumu, Fredrick Oluoch alisema serikali ya kaunti ilichukua hatua hiyo kufuatia amri ya korti. “Kuna miili mingine 16 iliyosalia,” Bw Oluoch akasema.Afisa huyo amezitaka familia za wendazao kuichukua, la sivyo serikali ya kaunti hiyo itaizikaAlisema 13 ya miili hiyo, imehifadhiwa katika mochari ya Hospitali ya Rufaa ya Kisumu. Mitatu, kulingana na Bw Oluoch ipo katika hifadhi ya maiti ya Hospitali ya Kaunti Ndogo ya Ahero.“Tumetoa notisi, lakini familia za waathiriwa hazijakuja kuichukua. Tunalazimika kuizika,” akasema. Serikali ya Kaunti ya Kisumu ilitoa amri, miili haipaswi kuhifadhiwa zaidi ya saa 48 baada ya maafa, kipindi hiki cha janga la Covid-19. ‘Wanajeshi 11 walioangamia kwenye ajali ya helikopta walikuwa wamejitolea kikamilifu’ WANAJESHI 11 walioangamia katika ajali ya helikopta walipokuwa wakifanya mazoezi ya kijeshi walitajwa kama mashujaa kwa huduma yao kwa taifa katika Operesheni Linda Nchi, nchini Somalia. Katika kisa cha kuhuzunisha, mashujaa hao walinusurika vita vikali dhidi ya wanamgambo wa al-Shabaab na kuangamia nyumbani walipokuwa wakifanya mazoezi ya kijeshi. Maisha ya wanajeshi hao waliokuwa wametuzwa kwa medali za Operesheni Linda Nchi na za kikatiba, yalikatizwa ghafla mnamo Juni 24, 2021 helikopta waliyokuwa wakitumia aina Mi171E, ilipoanguka katika eneo la Ol Tepesi, Kaunti ya Kajiado, saa tatu asubuhi. Wawili hao walikuwa wamepatikana na hatia ya kumpa makao Fazul Abdullah ambaye alihusishwa na shambulio la kigaidi lililotokea katika ubalozi wa Amerika jijini Nairobi mwaka wa 1998. Fazul ambaye aliaminika kuwa mkuu wa al-Qaeda Afrika Mashariki aliuliwa nchini Somalia mwaka wa 2011. Jaji Anne Ong’injo aliamua kuwa ushahidi uliokuwa umewasilishwa na upande wa mashtaka ulikuwa na mianya tele ambayo haingetegemewa kuwahukumu wawili hao. Alisema upande wa mashtaka haukuthibitisha kwa kiwango cha kuridhisha kuwa Fazul alikuwa amefichwa katika nyumba ya wawili hao. Mahakama ilisema mashahidi wawili wa upande wa mashtaka walitoa ushahidi kuhusu jinsi walivyopokea habari kuwa washukiwa sugu wa kigaidi waliokuwa wakitafutwa walikuwa wanaishi Malindi na mdokezi wao alimtambua mmoja wa washukiwa hao. Hata hivyo, mahakama imesema mdokezi huyo ndiye angetoa ushahidi wake mahakamani au angewasilisha hati ya kiapo kuhusu aliyodai kuyashuhudia. Jaji Ong’injo pia aliuliza kwa nini kifaa cha kunyoa nywele ambacho upande wa mashtaka ulisema kilitumiwa kupata chembe za DNA za Fazul, kilichosemekana kupatikana katika nyumba ya wawili hao, hakikuchukuliwa na polisi waliovamia nyumba hiyo. Viongozi wa Kiislamu washutumu TSC kutoajiri walimu wengi wa IRE VIONGOZI wa dini ya Kiislamu kutoka Pwani wameikashifu Tume ya Kuajiri Walimu (TSC) kwa kutoa nafasi chache za walimu wa somo la dini hiyo (IRE). Viongozi hao wamelalamika kuwa hali hiyo inazidi kusababisha uhaba wa walimu wa somo hilo hasa katika shule za umma na wakaipa TSC saa 72 kuongeza nafasi za walimu hao katika mpango wa kuajiri walimu. “Kati ya nafasi zilizotolewa za kufundisha nchini na TSC, 12 tu ndio zimeeza kupeanwa kwa walimu wa IRE. Hiyo si haki,” alisema Mwenyekiti wa Baraza la Ushauri la Waislamu wa Kenya (Kemnac), Sheikh Juma Ngao. Aliongeza kuwa wengi wa walimu hao hawana kazi na hulazimika kufunza masomo nyumbani ilhali wengi wao wamehitimu chuo kikuu. “Tuna vyuo vikuu vya Kiislamu karibu kila eneo la nchi, lakini walimu hawa wanapohitimu huwa hawana mahali pa kufundisha,” alisema Sheikh Ngao. Brouwer amesema changamoto zinazozingira wakulima nchini, hasa mazao kuozea shambani na pia sokoni kwa sababu ya ukosefu wa soko, zitaangaziwa kupitia uongezaji thamani. “Kimsingi, maendeleo ya taifa, ikizingatiwa kuwa kilimo ni mojawapo ya nguzo kuu za Kenya, yatashuhudiwa kupitia uanzishaji miradi na viwanda vya kutengeza bidhaa zitokanazo na mazao ya shambani,” balozi huyo akasema. Balozi wa Uholanzi nchini Kenya, Marteen Brouwer akitangamana na baadhi ya wafanyakazi wa kampuni moja ya kuongeza thamani mazao ya kilimo jijini Nairobi. Picha/ Sammy Waweru Akaongeza: “Serikali ni kiungo muhimu katika uboreshaji wa taifa na maendeleo, na itakuwa jambo la busara ikiwa itafanikisha miundomsingi inayohitajitaka katika viwanda vya kuongeza mazao thamani.” Akiipongeza serikali ya Rais Uhuru Kenyatta kuhusu Ajenda Nne Kuu ikiwemo ustawi wa viwanda, balozi huyo amehimiza haja ya sekta hiyo, hususan ya vyakula kupigwa jeki kwa hali na mali. “Viwanda vingi vya chakula vikizinduliwa na vilivyopo kuinuliwa, kero ya mazao ya kilimo kuoza itakuwa historia. Kuna watu wengi sana wanahitaji lishe, wakati ambapo bidhaa zinaharibika,” akasema. Uholanzi ni taifa la pili bora duniani kuimarisha sekta ya viwanda vya bidhaa za kula, serikali ya nchi hiyo ikipiga jeki wakulima kwa hali na mali. Aidha, nchi hiyo pia ni tajika katika ufugaji wa ng’ombe wa maziwa, ikiwa ni pamoja na kukumbatia teknolojia ya kisasa kuendeleza ufugaji na kilimo. Balozi amesema hayo katika hafla moja jijini Nairobi, iliyoleta pamoja kampuni kadha zinazotoa huduma za kilimo nchini, ambapo aliahidi kwamba Uholanzi itajituma kuinua mashirika na kampuni hizo. “Kaunti ya Kiambu itafanya juhudi kuona ya kwamba soko hilo linakamilika jinsi ilivyopangwa. Ninawasihi nyinyi wakazi wa eneo hili mshirikiane na wajenzi wa soko hili ili kuwe na uhusiano mwema,” Dkt Nyoro aliwashauri wakazi wa Gatukuyu. Alisema miradi yote inayoendelea kwa sasa ni sharti ikamilishwe ifikapo mwishoni mwa mwaka ujao wa 2022. Mfanyabiashara katika soko la Gatukuyu Bi Mary Njeri Waweru alikiri wamekuwa na shida kwa zaidi ya miaka 20. “Sisi kama wenyeji wa hapa tumepitia matatizo mengi hasa wakati wa mvua kutokana na matope na kukosa vyoo vya kwenda haja,” alifafanua Bi Waweru. Wakazi hao wanasema wakati soko hilo litakamilika, bila shaka utakuwa ni mwamko mpya wa kibiashara. Soko hilo litakuwa na uwezo wa kubeba watu 800 kwa wakati mmoja, ambapo kila mmoja atapewa mahali pake pa kuuzia bidhaa zake. Wakazi hao pia wametaka wajenzi wa mradi huo wa soko wafanye juhudi kuona ya kwamba vijana wa eneo hilo wamepata vibarua ili wapate mkate wa kila siku. Pendekezo hilo lilikubaliwa na gavana mwenyewe aliyesema atafuatilia jambo hilo kuona ya kwamba vijana hao wananufaika moja kwa moja na ujenzi huo. Kulingana na mpangilio wa Kaunti ya Kiambu, soko hilo linajengwa kwa muundo wa kisasa ambapo umeme, maji, vyoo, na ulinzi wa kutosha ni mambo muhimu yatakayozingatiwa. Baadhi ya masoko yaliyokamilika ni ya Kikuyu, Githurai, na Ruiru huku yale ya Makongeni, Thika na Wangige yakikaribia kukamilika. Baada ya soko hilo kukamilika litanufaisha pakubwa wakazi wa kutoka Makwa, Mang’u, Kamwangi na hata Thika. ‘Wanajeshi 11 walioangamia kwenye ajali ya helikopta walikuwa wamejitolea kikamilifu’ WANAJESHI 11 walioangamia katika ajali ya helikopta walipokuwa wakifanya mazoezi ya kijeshi walitajwa kama mashujaa kwa huduma yao kwa taifa katika Operesheni Linda Nchi, nchini Somalia. Katika kisa cha kuhuzunisha, mashujaa hao walinusurika vita vikali dhidi ya wanamgambo wa al-Shabaab na kuangamia nyumbani walipokuwa wakifanya mazoezi ya kijeshi. Maisha ya wanajeshi hao waliokuwa wametuzwa kwa medali za Operesheni Linda Nchi na za kikatiba, yalikatizwa ghafla mnamo Juni 24, 2021 helikopta waliyokuwa wakitumia aina Mi171E, ilipoanguka katika eneo la Ol Tepesi, Kaunti ya Kajiado, saa tatu asubuhi. Wawili hao walikuwa wamepatikana na hatia ya kumpa makao Fazul Abdullah ambaye alihusishwa na shambulio la kigaidi lililotokea katika ubalozi wa Amerika jijini Nairobi mwaka wa 1998. Fazul ambaye aliaminika kuwa mkuu wa al-Qaeda Afrika Mashariki aliuliwa nchini Somalia mwaka wa 2011. Jaji Anne Ong’injo aliamua kuwa ushahidi uliokuwa umewasilishwa na upande wa mashtaka ulikuwa na mianya tele ambayo haingetegemewa kuwahukumu wawili hao. Alisema upande wa mashtaka haukuthibitisha kwa kiwango cha kuridhisha kuwa Fazul alikuwa amefichwa katika nyumba ya wawili hao. Mahakama ilisema mashahidi wawili wa upande wa mashtaka walitoa ushahidi kuhusu jinsi walivyopokea habari kuwa washukiwa sugu wa kigaidi waliokuwa wakitafutwa walikuwa wanaishi Malindi na mdokezi wao alimtambua mmoja wa washukiwa hao. Hata hivyo, mahakama imesema mdokezi huyo ndiye angetoa ushahidi wake mahakamani au angewasilisha hati ya kiapo kuhusu aliyodai kuyashuhudia. Jaji Ong’injo pia aliuliza kwa nini kifaa cha kunyoa nywele ambacho upande wa mashtaka ulisema kilitumiwa kupata chembe za DNA za Fazul, kilichosemekana kupatikana katika nyumba ya wawili hao, hakikuchukuliwa na polisi waliovamia nyumba hiyo. Viongozi wa Kiislamu washutumu TSC kutoajiri walimu wengi wa IRE VIONGOZI wa dini ya Kiislamu kutoka Pwani wameikashifu Tume ya Kuajiri Walimu (TSC) kwa kutoa nafasi chache za walimu wa somo la dini hiyo (IRE). Viongozi hao wamelalamika kuwa hali hiyo inazidi kusababisha uhaba wa walimu wa somo hilo hasa katika shule za umma na wakaipa TSC saa 72 kuongeza nafasi za walimu hao katika mpango wa kuajiri walimu. “Kati ya nafasi zilizotolewa za kufundisha nchini na TSC, 12 tu ndio zimeeza kupeanwa kwa walimu wa IRE. Hiyo si haki,” alisema Mwenyekiti wa Baraza la Ushauri la Waislamu wa Kenya (Kemnac), Sheikh Juma Ngao. Aliongeza kuwa wengi wa walimu hao hawana kazi na hulazimika kufunza masomo nyumbani ilhali wengi wao wamehitimu chuo kikuu. “Tuna vyuo vikuu vya Kiislamu karibu kila eneo la nchi, lakini walimu hawa wanapohitimu huwa hawana mahali pa kufundisha,” alisema Sheikh Ngao. Brouwer amesema changamoto zinazozingira wakulima nchini, hasa mazao kuozea shambani na pia sokoni kwa sababu ya ukosefu wa soko, zitaangaziwa kupitia uongezaji thamani. “Kimsingi, maendeleo ya taifa, ikizingatiwa kuwa kilimo ni mojawapo ya nguzo kuu za Kenya, yatashuhudiwa kupitia uanzishaji miradi na viwanda vya kutengeza bidhaa zitokanazo na mazao ya shambani,” balozi huyo akasema. Balozi wa Uholanzi nchini Kenya, Marteen Brouwer akitangamana na baadhi ya wafanyakazi wa kampuni moja ya kuongeza thamani mazao ya kilimo jijini Nairobi. Picha/ Sammy Waweru Akaongeza: “Serikali ni kiungo muhimu katika uboreshaji wa taifa na maendeleo, na itakuwa jambo la busara ikiwa itafanikisha miundomsingi inayohitajitaka katika viwanda vya kuongeza mazao thamani.” Akiipongeza serikali ya Rais Uhuru Kenyatta kuhusu Ajenda Nne Kuu ikiwemo ustawi wa viwanda, balozi huyo amehimiza haja ya sekta hiyo, hususan ya vyakula kupigwa jeki kwa hali na mali. “Viwanda vingi vya chakula vikizinduliwa na vilivyopo kuinuliwa, kero ya mazao ya kilimo kuoza itakuwa historia. Kuna watu wengi sana wanahitaji lishe, wakati ambapo bidhaa zinaharibika,” akasema. Uholanzi ni taifa la pili bora duniani kuimarisha sekta ya viwanda vya bidhaa za kula, serikali ya nchi hiyo ikipiga jeki wakulima kwa hali na mali. Aidha, nchi hiyo pia ni tajika katika ufugaji wa ng’ombe wa maziwa, ikiwa ni pamoja na kukumbatia teknolojia ya kisasa kuendeleza ufugaji na kilimo. Balozi amesema hayo katika hafla moja jijini Nairobi, iliyoleta pamoja kampuni kadha zinazotoa huduma za kilimo nchini, ambapo aliahidi kwamba Uholanzi itajituma kuinua mashirika na kampuni hizo. “Kaunti ya Kiambu itafanya juhudi kuona ya kwamba soko hilo linakamilika jinsi ilivyopangwa. Ninawasihi nyinyi wakazi wa eneo hili mshirikiane na wajenzi wa soko hili ili kuwe na uhusiano mwema,” Dkt Nyoro aliwashauri wakazi wa Gatukuyu. Alisema miradi yote inayoendelea kwa sasa ni sharti ikamilishwe ifikapo mwishoni mwa mwaka ujao wa 2022. Mfanyabiashara katika soko la Gatukuyu Bi Mary Njeri Waweru alikiri wamekuwa na shida kwa zaidi ya miaka 20. “Sisi kama wenyeji wa hapa tumepitia matatizo mengi hasa wakati wa mvua kutokana na matope na kukosa vyoo vya kwenda haja,” alifafanua Bi Waweru. Wakazi hao wanasema wakati soko hilo litakamilika, bila shaka utakuwa ni mwamko mpya wa kibiashara. Soko hilo litakuwa na uwezo wa kubeba watu 800 kwa wakati mmoja, ambapo kila mmoja atapewa mahali pake pa kuuzia bidhaa zake. Wakazi hao pia wametaka wajenzi wa mradi huo wa soko wafanye juhudi kuona ya kwamba vijana wa eneo hilo wamepata vibarua ili wapate mkate wa kila siku. Pendekezo hilo lilikubaliwa na gavana mwenyewe aliyesema atafuatilia jambo hilo kuona ya kwamba vijana hao wananufaika moja kwa moja na ujenzi huo. Kulingana na mpangilio wa Kaunti ya Kiambu, soko hilo linajengwa kwa muundo wa kisasa ambapo umeme, maji, vyoo, na ulinzi wa kutosha ni mambo muhimu yatakayozingatiwa. Baadhi ya masoko yaliyokamilika ni ya Kikuyu, Githurai, na Ruiru huku yale ya Makongeni, Thika na Wangige yakikaribia kukamilika. Baada ya soko hilo kukamilika litanufaisha pakubwa wakazi wa kutoka Makwa, Mang’u, Kamwangi na hata Thika. Ukuzaji wa migomba aina ya TCB na Migimbi ulivyo na faida kwa mkulima PRISCAH Wangari, 28, alisomea shahada ya Uratibu wa Miradi na Usimamizi katika Chuo Kikuu cha Moi. Aidha, ni mwanafunzi wa masuala ya uhasibu, ambapo anaelekea kuhitimisha masomo yake ya CPA. Hata hivyo, licha ya kuwa na elimu hiyo, yeye pia ni mkulima, ambapo hushughulika na ukuzaji wa migomba iliyoboreshwa, ambayo hujulikana kwa jina tissue culture bananas (TCB). Mkulima huyo anadokeza kuwa, alijitosa katika ukuzaji wa migomba hiyo miaka miwili iliyopita, akiutumia mtaji wa takriban Sh10,000. Huendeleza shughuli hiyo katika shamba lao lililoko katika eneo la Kangema, Kaunti ya Murang’a. Wangari, ambaye ni mzazi wa wavulana wawili pacha, wenye umri wa miaka mitatu, anasema kuwa, aliamua kujitosa katika shughuli hiyo ya kilimo, baada ya kupata wazo hilo kutoka kwa mkulima mwengine, aliyemwona akifanikisha shughuli ya ukuzaji wa migomba. Kwa kuwa alikuwa amepewa idhini ya kulitumia shamba la wazazi, hakuwa na ugumu wa kuanzisha shughuli hiyo. Yeye pia hushirikiana na aila yake kufanikisha shughuli iyo hiyo.“Kwa sababu tulikuwa na shamba nyumbani, nilitumia tu Sh10,000,” asema mkulima huyo, ambaye mbali na kuendeleza ukuzaji wa migomba, pia, hushughulikia ukuzaji wa migimbi. Wangari, akionyesha migomba anayoikuza katika eneo la Kangema, Murang’a. “Sisi hulima shamba vizuri, kuchimba mashimo makubwa na kuweka mbolea asilia, kabla ya kuipanda miche,” aongeza Wangari, ambaye hulitumia shamba ekari moja, kuendeleza shughuli hiyo.Mkulima huyo, anafichua kuwa, aliinunua miche 100 ya migomba, kwa bei ya Sh50 kila mmoja, ambapo alitumia jumla ya Sh5,000 kwa miche pekee, na akazitumia hela nyinginezo Sh5,000 kwa shughuli nyinginezo shambani. “Kwa wakati huu, ninategemea mvua kuikuza migomba, lakini ninaendelea kushughulika na mbinu ya kusambaza maji shambani, kutoka kwa mto ulioko karibu,” adokeza. Mkulima huyo ni mmojawapo ya wakulima walioathiriwa na ujio wa ugonjwa wa Covid-19, uliovuruga shughuli nyingi, sit tu nchini, bali pia katika dunia nzima. Anasisitiza kuwa, soko la ndizi liliathiriwa na ugonjwa huo, kwa sababu ya kudorora kwa hali ya uchumi. Wangari anasema kuwa, wakati miche ya migomba inapopandwa, mashimo ya futi 3 kwa futi 3 yanafaa kuchimbwa. Anaongeza kuwa, mkulima anafaa kuhakikisha kwamba, anaacha nafasi ya kutosha kutoka kwa mmea mmoja hadi kwa mwingine. Kwa mujibu wa mkulima huyo ni kwamba, baada ya kupandwa, migomba aina ya TCB, huchukua muda mfupi ili kuanza kuzaa. “Hukomaa baada ya miezi kumi na miwili,” asema, akiongeza kuwa, alifanya utafiti mitandaoni, kabla hajajitosa kwa kilimo hicho. Mkulima huyo anasema kuwa, kuna baadhi ya changamoto ambazo amewahi kuzipitia katika ukuzaji wa migomba. Mojawapo ya changamoto hizo ni ukosefu wa mvua, japo si mara kwa mara. Hata hivyo, kutandaza majani au nyasi zilizokauka shambani, karibu na mimea, husaidia kuhifadhi unyevu mchangani. Pia, Wangari anasema kuwa, kuna baadhi ya wanyama kama vile fuko, ambao huvamia mimea na kuiharibu kwa kufanya ikauke. “Changamoto yangu kuu ni fuko,” asisitiza.Mkulima huyo, ambaye huuza mkungu mmoja wa ndizi kwa bei kati ya Sh300 na Sh500, huuza mazao yake kwa wateja walioko katika masoko yaliyoko karibu. Wangari, ambaye ambaye ansema kuwa ukuzaji wa migomba una faida, anapania kuongeza idadi ya ekari za shamba anazotumia kwa kilimo hicho, ili kuongeza kiasi cha mazao, na hivyo kuzidisha faida. Maelezo ya ziada kuhus ukuzaji wa migomba NA PETER CHANGTOEK MIGOMBA aina ya TCB, huzalishwa katika maabara na wataalamu wa bioteknolojia. Migomba hiyo huchukua muda mfupi kukua, baada ya kupandwa. Huchukua muda wa miezi kumi na miwili ili kukomaa, na huzaa mikungu yenye uzani wa kilo 60 hadi kilo 120 kila mmoja. Miche iliyopandwa kwa wakati mmoja, hukomaa pamoja, na hivyo, kumwezesha mkulima kuwa na mazao mengi kwa mkupuo mmoja.Aghalabu, migomba aina ya TCB, haiathiriwi na magonjwa kwa urahisi. Aidha, haivamiwi kwa urahisi na wadudu waharibifu. Wataalamu wa masuala ya kilimo wanasema kuwa, asilimia 98 ya migomba hiyo, huzaa ndizi zilizo bora.Aina maarufu ya TCB ni Grand Nine na ndizi hizo huuzwa kwa bei bora katika masoko mengi kwa sababu zina ubora wa kiwango cha juu. Mwanasosholojia aliyeanzisha kampuni inayoongeza thamani kwa viungo Uongezaji wa thamani kwa mazao ni biashara ambayo husaidia wakulima na wafanyibiashara kuongeza mapato wanayoyapata kutokana na bidhaa. Aidha, mazao yaliyopitishwa kwa mchakato huo wa kuongeza thamani, huchukua muda mrefu pasi na kuharibika.Stephanie Njeri, 25, ni mmojawapo wa wafanyibiashara walioona mwanya katika mchakato huo, na akaamua kuanzisha kampuni ambayo huongeza thamani kwa bidhaa nchini, na kuwauzia wafanyibiashara wengine. Aliamua kujitosa katika shughuli ya kuongeza thamani kwa mazao ya viungo, kwa sababu wakulima wadogowadogo huwa hawana ujuzi wa kuongeza thamani kwa viungo hivyo.Stephanie huyanunua mazao hayo kutoka kwa wakulima walioko katika maeneo ya Nakuru, Nyeri, Meru, Mombasa, miongoni mwa maeneo mengineyo. Anafichua kuwa, ili kuwafaidi wakulima wadogowadogo, huwanunulia mazao yao kwa bei zilizo juu kwa asilimia kumi, ikilinganishwa na bei zilizoko sokoni.“Sisi hununua tangawizi kilo 50 kwa kati ya Sh6,000 na Sh6,500, ikitegemea misimu. Hununua soya kwa Sh700-Sh900, pilipili manga kwa Sh8,000-Sh8,500, iliki kwa Sh6,700, karafuu kwa Sh6,200, mdalasini kwa Sh5,800 na jira kwa Sh6,400,” afichua, Stephanie, ambaye aliutumia mtaji wa Sh50,000 kuanzisha shughuli hiyo. Bidhaa zilizoongezwa thamani, zitengenezwazo na Stephanie. Kwa wakati huu, yeye hupeleka mazao hayo kusagwa katika kampuni nyingine. “Hata hivyo, tuna mashine ya kutengeneza mafuta ya nazi, na tutaanza kutengeneza mafuta hayo mwishoni mwa mwezi huu,” aongeza. Kwa wakati huu, ana wafanyikazi watatu na hutangaza biashara yake kupitia kwa mitandao ya kijamii k.v. Twitter na Instagram. Aidha, huziuza bidhaa zao kupitia kwa Jiji, Mkulima Young, Pigiame and Jumia.Kwa sasa, wao huziuza bidhaa zao katika Kaunti ya Nairobi tu, lakini iwapo wateja watamudu gharamu ya kusafirishiwa bidhaa hizo katika maeneo mengine ya nchi, wako tayari kuwauzia. Kuna changamoto kadha wa kadha ambazo amewahi kuzipitia katika biashara hiyo, kama vile ukosefu wa fedha za kutosha za kuimarisha shughuli hiyo.Ananwasihi wale ambao wana nia ya kujitosa katika biashara kama hiyo, kuhakikisha kwamba wanatengeneza bidhaa zilizo bora, ili wawe na wateja kwa wingi. Katika siku za usoni, anapania kuziuza bidhaa zake nje ya nchi. “Kenya ina uwezo mkubwa wa kuongeza thamani kwa mazao, hasa kwa sababu ni nchi inayotegemea kilimo,” asema Stephanie, akiongeza kuwa, anapanga kuanza kutengeneza mafuta ya nazi na yale ya maparachichi. Kaunti zahimizwa kutengea sekta ya kilimo mgao wa fedha wa kutosha SERIKALI za kaunti zimehimizwa kutengea sekta ya kilimo na ufugaji fedha za kutosha ili kuiboresha. Katibu Mkuu katika Wizara ya Vijana, Bw Charles Sunkuli amesema kuwepo kwa mazao ya kutosha nchini kutaafikika endapo sekta ya kilimo itapata mgao wa kutosha.Chini ya Katiba ya sasa, sekta ya kilimo na ufugaji imegatuliwa, na hii ina maana kuwa utendakazi na huduma zake zipo chini ya serikali za kaunti. “Ni kaunti chache sana ambazo hupiga jeki ipasavyo kilimo na ufugaji. Ugatuzi unapaswa kuendelezwa ifaavyo,” Bw Sunkuli akaambia Taifa Leo Dijitali, kupitia mahojiano ya kipekee.Huku shirika moja lisilo la kiserikali, Heifer International, likiibua mjadala kuhusu idadi ya chini ya vijana kushiriki kilimo, Bw Sunkuli alisema serikali za kaunti zina mchango mkuu kuhakikisha kilimo kimeboreka. “Ukosefu wa serikali za kaunti kuimarisha kilimo na ufugaji, utaathiri sekta hii muhimu ambayo sasa i mikononi mwazo,” akasema, akihimiza magavana kuipa kipaumbele katika ugavi wa fedha.Katibu huyu Mkuu pia alisema umewadia wakati maonyesho ya kilimo kutekelezwa mashambani, badala ya mijini ili huduma na mafunzo kufikia wanaolima. Mswada bungeni kubuni ‘mwakilishi-wazee’ MSWADA unaopendekeza kuteuliwa kwa mwakilishi wa wazee na kufutiliwa mbali kwa wadhifa wa wawakilishi wanawake ni kati ya miswada itakayoshughulikiwa wabunge watakaporejea kutoka likizoni mwezi ujao. Mswada wa Marekebisho ya Katiba 2019 unaofadhiliwa na Mwakilishi Mwanamke wa Kaunti ya Uasin Gishu, Gladys Shollei, unalenga kuhakikisha jinsia moja haizidi theluthi mbili katika Seneti na Bunge la Kitaifa. Mswada huo ambao uliwasilishwa kwa mara ya kwanza bungeni Julai 2019, unapendekeza wanawake watengewe viti 179 ambapo watachaguliwa katika maeneobunge.Bi Sholei anataka Kifungu cha 98 cha Katiba kifanyiwe marekebisho na kuongeza idadi ya maseneta wanaochaguliwa kutoka 47 hadi 94. Kwa sasa, Bunge la Seneti lina jumla ya maseneta 67; maseneta 47 waliochaguliwa na maseneta 16 maalum wa kike na wawakilishi wa walemavu na vijana.Miswada yote ambayo imekuwa ikiwasilishwa kwa lengo la kutaka pawepo usawa wa kijinsia bungeni, imekuwa ikitupiliwa mbali. Mswada huo wa Shollei unalenga kufanyia mabadiliko Kifungu cha 97 cha Katiba ili kuongeza idadi ya wanawake wanaochaguliwa katika maeneobunge hadi 136.Mswada huo pia unapendekeza kuwa idadi ya wanawake wanaoteuliwa katika Bunge la Kitaifa iongezwe kutoka 12 hadi 22. Wazee wa Kaya watakasa barabara hatari kwa ajali USAFIRI kwenye barabara kutoka Malindi –Mombasa ulilemazwa kwa saa kadhaa Ijumaa baada ya wazee wa Kaya wa jamii ya Mijikenda kufunga barabara hiyo kwenye eneo la Kizingo kwa shughuli maalum ya utakaso ili kuzuia visa vya ajali za barabarani. Eneo la Kizingo limeorodheshwa kama hatari zaidi kufuatia visa kadhaa vya ajali, huku kisa cha hivi majuzi kikiwa ajali mbaya iliyohusisha mabasi mawili yaliyogongana mnamo Aprili 8, na kuwaua watu 15. Matambiko hayo maalum yalifanywa na mganga mashuhuri kwa jina Mzee Bimumba Sulubu Nzai kutoka Wadi ya Adu, eneo la Magarini.Wazee hao walitembea kwenye barabara hiyo wakiwa wamebeba kuku mweusi, jogoo mwekundu, mbuzi pamoja na jungu la kienyeji lililojaa mchanganyiko wa tiba za kiasilia. Akizungumza na vyombo vya habari, Mwelekezi wa Muungano wa Wazee wa Kaya wa jamii ya Mijikenda, Tsuma Nzai, alisema ni muhimu kufanya matambiko ili kuokoa maisha dhidi ya kukatizwa kupitia ajali za barabarani katika kaunti hiyo.Alisema matambiko hayo yalikuwa sehemu ya maombi maalum ya wazee wa Kaa yaliyoanza Ijumaa, wiki iliyopita katika eneo la Kaya Ribe, Rabai. “Maombi hayo yalipangwa na wazee walioanza kwa maombi maalum katika Kaya Ribe ili kuwaomba miungu kuingilia kati dhidi ya pepo wabaya wanaosababisha ukame, vifo, na maradhi,” alisema. Mwelekezi huyo alisema kuwa kando na eneo hilo la ajali, matambiko hayo ya utakaso pia hufanyiwa watu waliojitia najisi kwa kuua kwa kutumia bunduki au panga.Baada ya Kaya Ribe, wazee hao walienda katika kituo cha Kaya Godoma kuwatembelea wazee ambao wametafuta hifadhi katika makao hayo kwa kuhofia kuuawa kuhusiana na madai ya uchawi. Viongozi hao wataelekea katika kituo cha Mekatilili Menza, Magarini kwenye maeneo matakatifu ya Mipoho na Kaya Kinondo katika Kaunti ya Kwale, ili kupata Baraka kutoka kwa miungu wa kiume na wa kike wa jamii ya Mijikenda. Bw Nzai alitoa wito kwa Rais Uhuru Kenyatta na magavana kuendeleza itikadi na tamaduni za jamii mbalimbali ili kuimarisha amani na umoja nchini.Aliihimiza serikali kushirikiana na kusaidia wazee wa Kaa kama vigogo wa amani nchini. Raila kuvizia ziara za Rais Ukambani kwaibua hofu HATUA ya kiongozi wa ODM, Raila Odinga, ya kuandamana na Rais Uhuru Kenyatta alipozuru kaunti za Machakos na Makueni imewapa mchecheto washirika wa kiongozi wa Wiper Kalonzo Musyoka wanaohisi kwamba iliwaharibia fursa ya kushauriana na rais masuala ya kisiasa ya eneo lao. Bw Musyoka alikiri mbele ya Rais Kenyatta kwamba hakutarajia kumuona Bw Odinga kwenye ziara hiyo huku wadadisi wakisema kiongozi wa nchi alitaka kutoa ujumbe kwa viongozi wa kisiasa wa Ukambani kwamba anampendelea waziri mkuu huyo wa zamani kuwa mrithi wake. Bw Odinga na Bw Musyoka wamekuwa wakitofautiana kuhusu mkataba wa muungano wa NASA wa kabla ya uchaguzi mkuu wa 2017. Kiongozi wa Wiper anasema kwamba Bw Odinga alimsaliti kwa kukataa kumuunga mkono kwenye uchaguzi mkuu ujao. Kwa upande wake, Bw Odinga anadai kwamba hitaji hilo katika mkataba wa NASA lilipitwa na wakati kwa kuwa hawakuunda serikali.Bw Musyoka anaunga mkono handisheki kati ya Bw Odinga na Rais Kenyatta lakini ameapa kuwa hatamuunga mkono kiongozi huyo wa ODM kugombea urais kwenye uchaguzi mkuu ujao kwa mara ya tatu. Vyama vyao vinashirikiana na Jubilee cha Rais Uhuru Kenyatta na ODM imeanza kusuka muungano na chama hicho tawala huku Wiper kikishirikiana na Kanu, Amani National Congress (ANC) na Ford Kenya kubuni muungano wa One Kenya Alliance (OKA). Kulingana na washirika wa Bw Musyoka, kujitokeza kwa Bw Odinga kwenye ziara ya Rais Ukambani kulimharibia kiongozi wao aliyetaka kutumia ziara hiyo kupigia debe azima yake ya kugombea urais kwenye uchaguzi wa 2022 kwa kuonekana kuungwa mkono na rais. Seneta wa Kitui Enock Wambua ambaye ni mwandani wa Bw Musyoka alisema kwamba Bw Odinga aliwadharau kwa kuzuru eneo hilo bila kualikwa.“Tulishangaa kumuona Bw Odinga katika mkutano( katika eneo kunakojengwa bwawa la Thwake) ilhali tulitaka kuzungumza kivyetu na rais kuhusu masuala ya kijamii na kiuchumi ya eneo letu,” Bw Wambua alisema na kuongeza kuwa kujitokeza kwa Bw Odinga kuliwaharibia mipango yao. Mchanganuzi wa siasa, Geff Kamwanah anasema kauli za wanasiasa wa Wiper ni sehemu ya siasa za kumrithi Rais Kenyatta kati ya Bw Odinga na Bw Musyoka. “Wawili hao wanawania baraka za Rais Kenyatta na kwa hivyo, kujitokeza kwa Bw Odinga eneo la Ukambani kwa mwaliko wa rais, hakukufurahisha Bw Musyoka na washirika wake,” asema Bw Kamwanah.Mchanganuzi huyu anasema kwamba hasira za washirika wa Bw Musyoka kwa Bw Odinga zinatokana na ujumbe ambao Rais Kenyatta alitaka kuwasilisha kwa kumwalika mshirika wake wa handisheki kwenye ziara yake Ukambani. Kumekuwa na minong’ono kwamba Rais Kenyatta anawashawishi vinara wa OKA, akiwemo Bw Musyoka na vinara wenza katika NASA, kuungana chini ya Bw Odinga ili waweze kumshinda Naibu Rais William Ruto kwenye uchaguzi mkuu ujao. Ingawa Bw Odinga anasema kwamba hajatangaza azima yake ya kugombea urais kwenye uchaguzi mkuu wa 2022, ameashirika nia yake ya kuendelea kushirikiana na Bw Musyoka.Mbunge wa Mwingi North Musembi Nzengu, anasema kwamba Bw Odinga anafaa kuzungumza moja kwa moja na Bw Musyoka iwapo anataka kuungwa mkono na wakazi wa eneo la Ukambani. Bw Kamwanah anasema kinachowauma wandani wa Bw Musyoka ni kuwa Rais Kenyatta hakualika vigogo wengine wa upinzani kwenye ziara yake eneo la Nyanza alikoanzisha miradi mikubwa ya maendeleo. “Uwepo wa Bw Odinga ulivuruga mipango ya Bw Musyoka na hii ndiyo imefanya washirika wake kueleza kiongozi wao alivyohisi. Lakini ninasisitiza kuwa nia ya rais ilikuwa ya kuwasilisha ujumbe kwa viongozi wa Ukambani kwamba anamtambua Bw Odinga zaidi ya anavyomtambua Bw Musyoka,” asema na kuongeza: “Wanafaa kumlaumu rais kwa kumwalika Bw Odinga kwa kuwa hiyo ilikuwa ziara ya rais. ”Kulingana na Gavana wa Machakos, Dkt Alfred Mutua ambaye ni hasimu wa kisiasa wa Bw Musyoka eneo la Ukambani na ambaye pia ametangaza azima ya kugombea urais, Bw Odinga ni kiongozi wa kitaifa na wanaomlaumu kwa kujitokeza kwenye ziara ya rais eneo la Ukambani wanajidunisha. “Bw Odinga ana haki ya kutembelea eneo lolote bila ruhusa kwa sababu ni kiongozi wa kitaifa,” asema.Duru zinasema ingawa Rais Kenyatta anataka vigogo wa kisiasa wanaomuunga kuunda muungano mkubwa wa vyama vya kisiasa kumkabili Dkt Ruto kwenye uchaguzi mkuu wa 2022, washirika wa Bw Musyoka wamekuwa wakimshinikiza asikubali kwa urahisi kuungana na Bw Odinga. “Kuna kitu ambacho Bw Musyoka anaficha washirika wake kwa sababu amekuwa akizungumza na Bw Odinga bila kuwahusisha. Hii ndiyo sababu alikuwa mwepesi wa kusema mbele ya rais kwamba hajaketi na Bw Odinga kuzungumzia uchaguzi wa 2022,” asema mbunge mmoja wa Wiper ambaye aliomba tusitaje jina lake. Alisema kwamba Rais Kenyatta anatumia mbinu aliyotumia kwenye mazungumzo yaliyozaa handisheki yake na Bw Odinga kuwaleta pamoja vigogo wa kisiasa hasa vinara wenza wa NASA ambao wameshinikizwa na washirika wao kuchukua misimamo mikali kuhusu 2022. Rais Kenyatta na Bw Odinga hawakuhusisha washirika wao wa kisiasa waliokuwa na misimamo mikali kwenye mazungumzo yaliyozaa handisheki yao ya Machi 2018. Familia 15 zalala nje baada ya nyumba kubomolewa usiku FAMILIA 15 zilikesha nje baada ya nyumba zao kubomolewa katika eneo la Shanzu, Kaunti ya Mombasa, usiku wa kuamkia jana. Katika kisa kinachoashiria jinsi mizozo ya ardhi inazidi kukithiri Pwani, mwekezaji wa kibinafsi akiandamana na maafisa wa usalama wa serikali ya kaunti pamoja na polisi wa kitaifa , walibomoa nyumba hizo na kuwaacha wakazi bila namna. Familia hizo ziliteta kwamba hatua hiyo ilichukuliwa kinyume cha agizo la mahakama lililotolewa mnamo Machi 25 kwamba wasifurushwe.Licha ya kubandika agizo hilo katika pembe zote za shamba hilo la ekari 25.2, ubomoaji bado ulitekelezwa kuanzia mwendo wa saa sita usiku hadi saa tisa. Haya yanajiri wiki moja baada ya watu watatu kuuawa walipokuwa wameenda kutafuta ardhi ya kununua katika Kaunti ya Kilifi.“Tuna stakabadhi zote. Zilikabidhiwa kwa wakuu wa polisi Machi 30, kwa hivyo tutarudi mahakamani,” akasema mwenyekiti wao, Bw Robert Lugo.Ubomoaji huo ulitokea wiki moja tu baada ya watu watatu kuuliwa walipokuwa wameenda kutafuta ardhi ya kununua katika Kaunti ya Kilifi. MARY WANGARI:Dhuluma za ngono ni tishio kwa wanaspoti wachanga MAPEMA mwezi huu, ulingo wa spoti uliyumbishwa na ripoti za kujiuzulu kwa kocha mmoja wa mpira wa vikapu, kufuatia madai ya kumdhulumu kingono mchezaji mchanga wa kike. Kupitia video iliyosambaa mitandaoni, binti huyo alisimulia jinsi kocha alijaribu kumbaka katika chumba cha hoteli huku akimweleza kwamba “hakuna cha bure” na kuahidi kumpa ufadhili wa spoti ng’ambo. Akijitetea, kocha huyo alikanusha madai hayo na kunyooshea kidole cha lawama mahasimu wake kisiasa.Sio mpira wa vikapu pekee. Visa kuhusu dhuluma za ngono vimekuwa vikiandama klabu na timu mbalimbali za spoti nchini ikiwemo kandanda, raga, kriketi na kadhalika. Kauli hiyo ni ya kuvunja moyo kwa sababu inadhihirisha kuwa viongozi wanafahamu vyema kuna tatizo, ila hawachukui hatua zozote.Matokeo yake ni wahusika kuendeleza maovu yao na kuwahadaa wengine wengi wasiokuwa na habari huku wahasiriwa wakiishi kwa hofu.Kwa wasichana wengi wachanga ambao tasnia ya spoti iliwapa mwanga wa matumaini kuhusu maisha bora ya siku za usoni. Lakini sasa imegeuka kaburi ambapo ndoto zao hukatizwa na kuzikwa milele.Wengi wao hujiunga na ulingo wa michezo wakiwa na matarajio ya kutia makali talanta zao na hatimaye kuchezea timu za kimataifa.Badala yake huishia kupachikwa mimba baada ya kulaghaiwa kwa ahadi tamutamu lakini hewa. Tabia ya kuruhusu maovu kuendelea huku tukijitia hamnazo ni kikwazo kikuu dhidi ya kukomesha utovu wa nidhamu katika mashirika na taasisi mbalimbali nchini.Ni mara ngapi tumesikia ripoti kuhusu uozo uliokithiri katika taasisi za umma; ambapo watu hulalamika siku za mwanzo, kisha kusahau yote na kurejelea maisha ya kawaida hadi sakata nyingine inapojitokeza?Kutokana na mtindo huu, ni kana kwamba tumeruhusu maovu kuwa mambo ya kawaida katika jamii yetu. Kiasi cha kuwafanya wahasiriwa kufikiria kwamba kuteseka au kudhulumiwa kingono, kifedha au hata kwa kunyimwa haki walizohakikishiwa kikatiba, ndiyo njia pekee ya kufaulu maishani.Iwe ni kwa wanawake au wanaume, dhuluma za ngono hazina nafasi katika tasnia ya spoti nchini Kenya na ni sharti zikabiliwe vilivyo. DOREA: Kipindi cha Maria kimemjenga katika uigizaji BILA kupaka mafuta kwenye mgongo wa chupa huwa ni ndoto ya kila msanii kutamani kupata umaarufu kutokana na kazi yake. Ameibuka kati ya waigizaji maarufu humu nchini. Aidha ni miongoni mwa waigizaji wa kike wanaozidi kuvumisha tasnia ya maigizo nchini na kuwa kielelezo cha wenzao wanaokuja. Ingawa amekuwa akishiriki uigizaji kwa muda alipata umaarufu kuanzia mwaka uliyopita baada ya kushiriki kipindi cha Maria kilichokuwa kinapeperushwa kupitia Citizen TV. Beatrice Dorea Chege ama ukipenda ‘Maggie’ kama alivyojulikana kwenye kipindi hicho kando na uigizaji anamiliki brandi yake ya masuala ya urembo uiitwayo Dorea Dashil Parlour. Binti huyu amehitimu kwa shahada ya diploma kama mwana habari katika Chuo Kikuu cha Daystar. ”Ni kweli nina shughuli kibao ila nimepania kurejea chuoni kusomea shahada ya digrii katika taaluma ya uanabahari,” alisema na kuongeza kuwa alizaliwa katika mtaa wa Kahawa West, Nairobi.”Ninaamini ninatosha mboga kufanya vizuri katika tasnia ya maigizo nchini kama wenzetu waliotutangulia kama Lupita Nyong’o anayetamba katika filamu za kimataifa,” alisema na kuongeza kuwa hakuna kazi rahisi lazima wajitume kiume. Kando na uigizaji mrembo huyu ni promota pia influencer anayekuja kwenye gemu kwa kasi ambaye ni dada aliyependa somo la kiswahili akiwa shuleni. ”Kando na dili za matangazo ya kibiashara ambazo mimi husukuma pia napenda kuhamasisha vijana wa vyuo vikuu kuhusu maisha. Pia programu ya kutembelea makao ya watoto mayatima kutoa misaada na kuzungumza nao,” akasema. Beatrice Dorea Chege mwigizaji anayekuja kwenye gemu. Binti huyu mwenye umbo la kuvutia amekuwa akishiriki filamu za kikuyu ikiwamo ‘Uriru wa wendo,’ ambazo hupeperushwa kupitia runinga ya Inooro kati ya zingine. ”Katika mpango mzima siwezi kujutia baada ya kushiriki filamu za kikuyu maana ndizo zilizochangia kupata ajira katika kipindi cha Maria,” alisema dada huyu aliyekuwa akicheza mchezo wa soka akiwa shuleni. Kwenye kipindi cha Maria kisura huyu alikuwa rafiki yake Silas ambapo anasema sio ukweli bali ni kazi wala kimaisha. Anasema angependa kupata mume aliye tayari na anayeogopa Mungu huku ikizingatiwa wazazi wake wote walikuwa mapasta. Anasema Wakenya wanastahili kuwa mstari wa kwanza kuziunga mkono kazi za wenzao kinyume na baadhi yao ambao hupenda kutazama filamu za kigeni. Kisura huyu sio mchoyo wa mawaidha anahimiza wenzake wanaoibukia kujipa moyo pia kujiamini wanaweza na kumuweka Mungu mbele nyakati zote. Anasema Wakenya wanaweza kufanya vizuri zaidi sawia na wenzao katika mataifa kama Nigeria, Tanzania na Afrika Kusini kati ya mengineo. Kabla ya kumwigiza mlalamishi ndani ya chumba chake alionekana na majirani waliomtambua mwanamke huyo kuwa mke wa jirani wao.Habari zilimfikia mume wa mlalamishi ambaye aliwasili mara moja lakini hakufaulu kumwokoa mkewe. Mamba adaiwa alimvizia mlalamishi na kumshika shingoni.Polisi walijulishwa mshtakiwa ni mtu anayeogopwa sana.Maafisa wa usalama walikuwa wamemweleza mume wa mhasiriwa arudi siku iliyofuata.Akirejea kituoni alikuta majirani wameungana huku wakimsimulia jinsi walihangaishwa na majambazi. Mume huyo aliwaambia majirani mkewe alitekwa nyara na Mamba ndipo wakazingira nyumba yake na kumtaka afungue.Alikataa kufungua ndipo majirani waliokuwa wamepandwa na mori walipiga nyumba hiyo kwa mawe.Majirani waliita jina la mwanamke huyo. Aliitika mle ndani huku akiomba msaada. Polisi walifika na kumwokoa Mamba pamoja na mwanamke huyo.Mamba alikana mashtaka mbeke ya hakimu mkazi Bi Sharon Maroro huku akimweleza majirani wake walimdhania kuwa ni jambazi baada ya kutofautiana na mpenziwe mpwawe. Watoto 30 kutoka Mukuru wapata ufadhili wa elimu WATOTO 30 kutoka mitaa ya mabanda ilioko kwenye wadi ya Landi Mawe, kaunti ya Nairobi wamepata ufadhili wa masomo baada ya shirika moja kujitolea kuwasomesha. Aidha, shirika la Rural Aid Kenya (RAK) litafadhili wanafunzi waliowekwa katika makundi matatu kulingana na hitaji la karo.Hayo yalinenwa na meneja wa mradi wa Rural Aid Kenya, Bi Mary Odhiambo.Bi Odhiambo alisema hayo wakati wa kusajiliwa kwa watoto watakaofadhiliwa na shirika hilo katika kanisa la Jeshi la Wokovu Kayaba Corps. “Tumelenga kufadhili elimu ya watoto kutoka mitaa ya mabanda iliyoko katika kaunti ya Nairobi licha ya kufadhili wengine katika jamii kote nchini,” Bi Odhiambo akaambia Taifa Leo.Mkutano huo ulishirikisha wazazi na wanafunzi kutoka mitaa kadhaa ya mabanda iliyoko ndani ya Wadi ya Landi Mawe. Mwenyeji wa hafla hiyo alikuwa mwakilishi wa wadi, Bw Herman Azangu aliyeambatana na meneja mwenza wa Bi Adhiambo aliyejitambulisha kuwa Bi N.W Nyaisu.“Tuna makundi matatu ya kusaidia ambayo ni wanafunzi waliofanya KCPE na kupata alama zaidi ya 300, waliozoa alama chini ya 300 na waliofanya mtihani wa KCSE,” Bi Adhiambo akasema. Wanafunzi watakaobahatika kusajiliwa watajiunga na shule mwakani.Bw Azangu alishukuru shirika la Rural Aid Kenya kwa msaada wao akikariri kwamba mitaani ya mabanda ya Mukuru kuna watoto wengi werevu na wenye vipaji mabalimbali. Hata hivyo, changamoto kuu ni ukosefu wa karo unaochangiwa na ukosefu wa kazi miongoni mwa wakazi.Vilevile, hali hiyo ilichangiwa na watu wengi kufutwa kazini baada ya janga la Corona kuripotiwa nchini Mnamo mwezi Machi mwaka uliopita. Alipokamatwa Wanjiku aliyekamatwa mnamo June 18 2021 katika eneo la Gatanga , Rongai kaunti ya Kajiado akiwa na bidhaa ambazo hakuwa amelipia kodi.Mshtakiwa alipatikana na chupa 64 za (250ml) za pombe aina ya Blue Ice, chupa 30 za Konyagi, Chupa 27 za pombe aina ya Kibao Vodka, Chupa 22 za pombe aina ya Crome Vodka, chupa14 za mfinyo kwa jina Peoples Vodka , Chupa 7 za pombe aina ya Dallas ,Chupa 4 za Napoleon, chupa 5 za Kenya Cane zote zenya thamani ya Sh40,600. Pia alishtakiwa kupatikana na stempu bandia za mamlaka ya ushuru nchini KRA.Mshtakiwa alikamatwa na maafisa wa uchunguzi wa jinai walioandamana na maafisa wa KRA.Bw Andayi alimwachilia mshtakiwa kwa dhamana ya Sh50,000.Mfinyo huo ulitwaliwa na serikali. Waathiriwa 800 wa mkasa wa moto na mafuriko katika wodi ya landimawe wapokea msaada wa chakula kutoka serikali ya kaunti ya Nairobi WATU 800 kutoka mitaa ya mabanda mbalimbali katika wodi ya Landi Mawe, kaunti ndogo ya Starehe walioathirika na majanga tofauti walipokea msaada wa chakula jana kutoka kwa serikali ya kaunti ya Nairobi. Aidha, waathiriwa hao walishirikisha waliolazimika kuhama baada ya mafuriko kuvuruga makao yao mnamo mwezi wa Aprili mwaka huu.Vilevile, wengine walikuwa ni pamoja na waathiriwa wa mkasa wa visa viwili vya moto ambapo nyumba zao ziliteketea katika eneo la Kambi Moto sawia na eneo la Bundalangi mwezi huu. Maeneo yote mawili yamo ndani ya mtaa wa mabanda wa Mukuru-Kaiyaba ulioko kwenye tarafa ya South B.Akiongea na Taifa Leo, mwakilishi wa wodi ya Landi Mawe, Bw Herman Kaimosi Azangu alisema msaada huo ulitoka kwa Hazina ya majanga ya kaunti ya Nairobi. “Msaada huo wa chakula umetolewa na Kaimu Gavana wa Nairobi, Bi Anne Kananu kuwafaa wakazi walioathiriwa na majanga katika maeneo ya Mukuru kwenye wodi ya Landi Mawe,” Bw Azangu akanena.Mwanasiasa huyo alikariri kwamba msaada huo wa chakula ulikuwa ni pamoja na unga wa mahindi, mchele pamoja na sukari. Fauka ya hayo, aliongeza kwamba walioathirika wameumia kwa muda wakiomba usingizi baada ya nyumba zao kusombwa na maji huku mali yao ikiharibiwa na maji.Kando na nyumba kuvurugwa na maji, wenzao walibakia bila kitu baada ya nyumba zao kuteketea kwenye visa vya moto na kuwaacha maskini hoehae na kubakia wakianza maisha upya. Herman Azangu Kaimosi “Moto uliteketeza mali pamoja na yumba zao. Watoto wao hawakusazwa na ndimi za moto huku vitabu na sare za shule za wanafunzi zikiteketea na kuwa majivu,” Bw Azangu asema.Kadhalika, aliongeza kwamba katika kutoa msaada huo, wengine waliopatiwa chakula ni familia mayatima, wagonjwa wa virusi vya ukimwi, wakongwe sambamba na walemavu. “Kwenye orodha ya mheshimiwa gavana, Bi Anne Kananu, aliwahesabu ndani wazee, mayatima, wagonjwa wa virusi vya ukimwi, walemavu na baadhi ya waliofutwa kazi kufuatia kuripotiwa kwa janga la Corona. Hafla hiyo ilifanyika kwenye ofisi za mbunge wa kaunti zilizoko katika mtaa wa mabanda wa Commercial.Ili kujiepusha na hafla hiyo kuvurugwa na vijana wanaopenda kuzua balaa na rabsha, siku hizi, Bw Azangu alibuni mbinu mpya za kupeana misaada. “Baada ya kujifunza na hafla zingine za hapo awali ambapo vijana walikuwa wanazua zogo tukipeana chakula kwa kuwanyang’anya akinamama tulivyowapatia, saa hii huwaita waathiriwa ofisini kwa awamu na tena siku mbalimbali lakini wakiwa kwa makundi mandogo tunapokumbatia kanuni za wizara ya afya dhidi ya kujikinga na msambao wa virusi vya Corona,” Bw Azangu akadokeza. Mhadhiri anayeikuza miwa na kuitumia kutengeneza sharubati Dkt. Ken Ongaro, 53, ni mhadhiri wa masuala ya Sosholojia katika Chuo Kikuu cha Daystar. Hata hivyo, yeye pia hushughulika na ukuzaji wa miwa anayoitumia kutengeneza sharubati. “Mimi hupenda kufanya kazi mwenyewe kwenye shamba siku za wikiendi badala ya kuenda kufanya mazoezi,” asema.Anadokeza kwamba miwa anayoikuza, hukua hadi futi 21 kwa urefu. Fauka ya hayo, muwa mmoja ukipandwa, unaweza kuzaa miwa 21 unapokomaa. Hali kadhalika, aina hiyo huwa na maji mengi yenye sukari.Kwa mujibu wa mkulima huyo, aina hiyo ya miwa hukua upesi mno, na hukomaa kabla ya kipindi cha mwaka mmoja. Hata hivyo, mkulima huyo huwa haiuzi miwa anayoizalisha, bali huitumia kuitengeneza sharubati.Hapo awali, alikuwa akiitengeneza na kuiuza sharubati/juisi ya matunda, lakini kwa sababu wakati mwingine matunda huwa hayapatikani, akaamua kuiacha shughuli hiyo, na kujitosa katika shughuli ya kuitengeneza sharubati ya miwa. Alizinunua mashine tatu za kutengeneza sharubati ya miwa, kutoka nchini Vietnam kwa kima cha Sh1.5 milioni, ambapo mashine moja ilimgharimu Sh500,000. Hata hivyo, alizinunua mashine hizo akiwa na madhumuni ya kuitumia moja kutengeneza sharubati, nyingine kuitumia kuwafunza wakulima katika kaunti ya Kisii, na ya tatu kuwafunza watu katika mtaa wa Ngara, anakoishi na kuikuza miwa. Ongaro ana duka la kuitengeneza sharubati ya miwa katika eneo la Kamakis, karibu na Ruiru na mkewe ndiye anayeisimamia biashara hiyo.Kwa mujibu wa mkulima huyo, muwa mmoja hutumiwa kutengeneza lita moja au mbili za sharubati, japo hutegemea unene na urefu wa muwa. Kabla ya kuitengeneza sharubati, miwa huvunwa kutoka shambani. Baada ya kuivuna, hukatwakatwa kuwa vipande, kisha maganda hutolewa kwa kutumia kifaa fulani. Baada ya kuyaondoa maganda hayo, miwa huoshwa na kuwekwa kwenye mashine ili kuminywa pamoja na matunda ya malimau, mshubiri pamoja na tangawizi ili sharubati hiyo iwe na ladha aula na kuongezea virutubisho muhimu. Mkulima huyo anasema kwamba yeye huyanunua malimau na tangawizi kutoka kwa soko Marikiti, Nairobi. Anaongeza kuwa yupo mtu ambaye ameweka mkataba naye ili awe akimletea mmea wa mshubiri. Wao hutengeneza sharubati lita 25 kwa siku nzuri, na lita moja ya juisi hiyo huuzwa kwa bei ya Sh400, katika eneo la Kamakis. Hata hivyo, huiuza juisi hiyo lita moja kwa Sh200 mtaani Ngara, na huuza juisi glasi moja kubwa kwa Sh200. Sharubati anayoitengeneza huwa haiongezewi maji hata chembe. “Baadhi ya watu huongezea maji kwa juisi, na haifai, ndiposa ni muhimu kuitengeneza wakati mteja anapotazama,” asema mhadhiri huyo wa Chuo Kikuu cha Daystar. Anadokeza kwamba biashara hiyo imenoga mno kwake, na hajawahi kujuta asilani, kujitosa katika shughuli hiyo. Kwa mujibu wa wataalamu wa afya, sharubati ya miwa ina vitamini kama vile vitamini A, C, B1, B2, B3, B5 na B6. Pia, ina madini aina ya potassium, ambayo aghalabu husaidia katika shughuli ya mmeng’enyo wa chakula tumboni. Covid yalazimu baadhi kwenda Tz kwa sherehe WAISLAMU katika Kaunti ya Migori walilazimika kwenda nchini Tanzania kwa ajili ya maombi ya Eid-al-Adha kufuatia marufuku ya serikali dhidi ya ibada misikitini na makanisani kuzuia maambukizi ya virusi vya corona. Migori ni miongoni mwa kaunti 13 za Nyanza, Magharibi na Bonde la Ufa ambazo haziruhusiwi kuandaa ibada misikitini na makanisani. Waislamu kutoka miji ya Migori, Awendo na Isebania walisafiri hadi mjini Sirare, Tanzania, kwa ajili ya sala. Waislamu ambao hawakwenda Tanzania walisherehekea Eid-al-Adha majumbani kwani misikiti ilikuwa imefungwa.Mwenyekiti wa Waisalamu katika Kaunti ya Migori, Omar Hussein alisema kuwa jaribio lao la kwenda kusali katika misikiti liligonga mwamba baada ya maafisa wa serikali kusisitiza kwamba hawangeruhusu mikusanyiko ya watu. “Tulimsihi kamishna wa kaunti kuturuhusu kufungua misikiti kwa ajili ya sala ya Eid-al-Adha lakini akashikilia kuwa maagizo ya serikali yanafaa kufuatwa,” akasema. Bw Hussein aliitaka serikali kufungua misikiti na makanisa katika kaunti 13. “Kumbi za ibada hazina budi kufunguliwa na waumini wazingatie masharti yaliyowekwa na wizara ya Afya kama vile kuvaa barakoa, kunawa mikono na kutokaribiana. Kufunga makanisa na misikiti ni hatari katika ukuaji wa kiroho,” akasema. Bw Khallif Hussein, alilalama kuwa Eid-al-Adha ni sherehe muhimu katika imani ya Kiislamu hivyo inafaa kuadhimishwa kwa maombi.“Kufungwa kwa misikiti kulisababisha baadhi ya Waislamu kuvuka mpaka hadi Tanzania kwa ajili ya sala. Ilikuwa safari ndefu lakini hatukuwa na njia nyingine,” akasema. FAUSTINE NGILA:Akina mama washauriwe kuchangia uchumi dijitali RIPOTI ya hivi majuzi kuhusu matumizi ya intaneti miongoni mwa wanawake barani Afrika inashtua kwani wanawake wengi sana bado wameachwa nje katika uchumi wa dijitali. Katika takwimu zilizotolewa na shirika la GSMA kwenye ripoti ya Pengo la Matumizi ya Simu Kijinsia, zaidia ya wanawake milioni 74 hapa barani bado hawajajiunga na mitandao ya intaneti wala kumiliki simu. Ikilinganishwa na wanaume, kuna pengo la wanawake wapatao milioni 234 katika matumizi ya intaneti kuboresha shughuli za kila siku.Hii inamaanisha kuwa tunazungumzia kuhusu ajira katika uchumi wa kisasa, mamilioni ya wanawake barani hawana uwezo wa kupata fedha wanazopata wanaume, hali ambayo inawadidimisha zaidi wanawake, kando na taasubi zilizopo za kitamaduni. Iwapo hauna simu, inamaanisha kuwa huwezi kutegemewa kutumiwa hela kidijitali, hauwezi kutibiwa kidijitali, hauwezi kupata taarifa muhimu kuhusu jamii au siasa, huwezi kutumia program muhimu za simu kama zile za kielimu, uchukuzi au hata bima. Yaani umefungiwa ndani ya shimo la kikale ambalo limepitwa na wakati, na bado, kama mwanamke, unategemea usaidizi wa mwanamume kutoka kwa lile shimo.Kinachoshangaza katika ripoti hiyo ni kuwa kiwango cha wanawake wanaokosa mbinu za kufurahia matunda ya dijitali kimeongezeka mno wakati wa janga la corona, hali ambayo inatilia shaka iwapo siku moja wanawake watawafikia wanaume katika matumizi ya teknolojia. Mwanzo, hatuhitaji serikali au mashirika kuingilia kati kwenye changamoto hii. Ninaposema kuwa kila mtu anafaa kushirikishwa katika mapinduzi ya sasa ya dijitali, ninamaanisha kuwa kila mtu binafsi, walio mijini na wale wa mashinani, wanafaa kutambua umuhimu wa teknolojia za intaneti kwanza. Naelewa kuwa kunao wanaume wasiojali familia zao na kuwaachilia wake zao majukumu ya kulea watoto na kuwalipia karo, lakini wanawake wanafaa kugutuka na kuanza kuchangamkia Zaidi masuala ya kidijitali.Pia, nimeona tatizo kwenye shule za msingi, upili na vyuo vikuu ambapo wanafunzi wa kike wamekuwa wakipendezwa na masomo yasiyowatatiza akili. Masomo ya kisayansi na hisabati wameyaachia wavulana, hali ambayo walimu na wahadhiri wanafaa kuingilia kati na kuwashauri wanafunzi kuwa hakuna masomo au kozi za jinsia fulani.Ili kujaribu kusawazisha jinsi zote mbili kidijitali, juhudi hizo zinafaa kuanza pale nyumbani. Wazazi wanafaa kuwaeleza wana wao kuwa kozi za uhandisi, kompyuta, udaktari na urubani ni za kila mwanafunzi.Wanaume, pia, wanafaa kukoma kueneza uvumi kuwa hesabu za kiteknolojia ziliundiwa akili zao na wala si wanawake. Kunao wanawake ambao wamewapiku wanaume kwa mbali kiteknolojia, ingawa wachache. Hao ni wale walikataa kumezwa na taasubi za kiume ambazo zinapotosha jamii.Hivyo, ili kuona wanawake wengi zaidi wakipepea kama wanaume kwenye matumizi na hata kuunda suluhu za kiteknolojia, elimu zaidi inahitajika kuwahamasisha wanawake kuhusu uwezo wao katika kuchangia kukuza uchumi wa kidijitali wa Afrika. Covid: Kaunti yajitayarisha kupambana na wimbi jipya SERIKALI ya Kaunti ya Mombasa imeanza kuweka mikakati upya kupambana na uwezekano wa ongezeko la maambukizi ya virusi vya corona, vinavyosababisha Covid-19. Kaunti hiyo imegeuza tena hospitali ya akina mama kujifungua ya Tudor kuwa kitengo maalum cha kutibu Covid-19.“Maambukizi tayari yameanza kuongezeka. Tunatumia hospitali ya Tudor kwa wagonjwa ambao hawajaathirika sana. Kitengo kingine katika Hospitali Kuu ya Rufaa ya Pwani itatibu wagonjwa wa maradhi makali pekee,” alisema Afisa Mkuu wa Afya wa Mombasa, Dkt Khadija Shikely. Wachira Mwangi na Maureen Ongala.Afisa wa afya ya umma katika kaunti hiyo, Bi Pauline Oginga hata hivyo alisema kwa sasa idadi ya maambukizi bado haijafikia kiwango cha kutisha kwa hivyo vitengo katika Hospitali Kuu ya Pwani na ile ya Tudor vitatosha kwani kuna vitanda 190 kwa jumla. Wataalamu wa afya awali walikuwa wameonya kuwa idadi ya maambukizi ingeanza kuongezeka kwa kasi mwezi huu wa Julai.Kufikia Jumatatu, Kaunti ya Kilifi ilikuwa inashuhudia ongezeko kubwa la watu wanaopatikana kuambukizwa virusi hivyo Pwani. Naibu Gavana wa Kilifi, Bw Gideon Saburi aliwahimiza wakazi wa Kilifi kuzingatia masharti yaliyowekwa na wizara ya afya ya kujikinga dhidi ya maambukizi ya virusi vya corona.“Tusiseme hakuna virusi vya corona, kama kuna mtu hajaambukizwa ni yeye. Wimbi la sasa linaloendelea ni hatari na ni lazima wananchi wajihadhari,” akasema.Wakati huo huo, Kamshina wa Kaunti ya Kilifi, Bw Kustwa Olaka ameitaka Baraza la wahubiri wa kidini katika eneo la Pwani kuhakikisha kuwa sheria za kuepusha ueneaji virusi hivyo zinafuatwa kikamilifu katika maabadi. Akizungumza na wanahabari afisini mwake, Bw Olaka alisema kuwa baadhi ya madhehebu yamelegea katika kuzingatia kanuni hizo licha ya kuwa wanaelewa mwongozo uliotolewa na serikali.Alisema baadhi ya makanisa na misikiti huwa haina vieuzi, mashine za kupima joto mwilini na pia wanapitisha idadi ya waumini. Alilaumu pia sekta ya usafiri wa umma kwa ukiukaji wa kanuni hizo.Katika sehemu nyingi za Pwani kwa jumla, wananchi wamelegeza kamba kuhusu kanuni za kuepusha ueneaji wa virusi vya corona.Idadi kubwa ya raia hutembea hadharani bila kujali kuvaa barakoa, kampeni za kisiasa huendelea kuhudhuriwa na halaiki ya watu, na pia raia huabiri magari yaliyojaa kupita kiasi kinachokubaliwa. Serikali sasa yakosolewa kwa uteuzi ‘mbaya’ wa sekondari Afisa Mkuu Mtendaji wa Benki ya Equity, Dkt James Mwangi, amekosoa serikali kufuatia uteuzi wa wanafunzi watakaojiunga na kidato cha kwanza mwezi ujao akisema baadhi ya waliofanya vyema walivunjwa moyo. Akizungumza katika hafla ya kuwapongeza wanafunzi 1283 kutoka Kaunti ya Nairobi waliopata ufadhili wa Elimu kupitia mpango wa Wing’s to Fly iliyofanyika katika shule ya Upili ya wasichana ya Pangani, Dkt Mwangi alisema kuwa wanatatizika kuwasaidia watoto waliofuzu ambao waliteuliwa kujiunga na shule za kutwa. “Tunapata ugumu hasa katika kuwapa ufadhili watoto ambao wanafaa kujiunga na shule za bweni zikiwemo za kitaifa lakini hawakuchaguliwa kujiunga nazo,” alisema Dkt Mwangi.Aliomba serikali kupitia Wizara ya Elimu kuzindua mchakato mpya utakaohakikisha kuwa kila mtahiniwa anajiunga na shule aliyochagua. Uteuzi wa mwaka huu ulizua malalamishi baadhi ya wazazi wakisema kwamba watoto wao hawakuchaguliwa kujiunga na shule walizopenda.Katibu wa Elimu, Dkt Sara Ruto ambaye alihudhuria hafla hiyo, alihakikisha wizara ya elimu itashugulikia suala hilo. Dkt Ruto aliwaomba wazazi pamoja na walimu kuwapa watahiniwa mwongozo unaofaa katika kuchagua shule za upili wanazozitaka ili kusuluhisha tatizo kama hilo.“Wazazi pamoja na walimu wawape watoto mwongozo unaofaa katika kuchagua shule. Sisi tukifanya uteuzi, tutaangalia matokeo ya mtoto na shule aliyoichagua,” alisema Dkt Ruto.Watahiniwa wa mwaka jana wanatarajiwa kujiunga na shule walizoteuliwa kuanzia Agosti 2, wiki moja baada ya wanafunzi wengine kurejea shuleni. Bei ya mifugo yapanda zaidi ya maradufu sikukuu ya Idd-Ul-Adha SHUGHULI za kununua na kuuza mifugo zilishamiri mjini Nakuru, Sikukuu ya Idd-Ul-Adha inapoadhimishwa kote ulimwenguni na waislamu. Ni sherehe ambayo iliwaleta pamoja waumini kutoka Naivasha, Gilgil, Njoro,Bahati na Lanet, wito ukiwa ni kuwasaidia wale wasiojiweza katika jamii hususan msimu huu wa janga la corona.”Bei ya kondoo ilipanda kutoka Sh8,000 hadi Sh12,000 na wanunuzi wamekuwa ni wengi kuliko siku za awali,”akasema Joel Muingai mfugaji na muuzaji wa kondoo kutoka Ndundori kaunti ya Nyandarua. Alisema hali hiyo ilisababibshwa na hitaji kubwa la nyama ya mbuzi, kondoo na ile ya ng’ombe, ambapo iliwasukuma wauzaji kutumia fursa hiyo kuchuma zaidi.Isitoshe Taifa Leo ilibaini kuwa bei ya nyanya,pilipili hoho, vitunguu zilipanda mno ikizingatiwa kuwa hivi ni viungo muhimu ambavyo huambatana na nyama. Hata hivyo anasema kuwa biashara ya mwaka huu ni nzuri ikilinganishwa na siku za nyuma ambapo sio wateja wengi walisherehekea Krismasi, kutokana na hali ngumu ya kiuchumi.Taifa Leo ilizuru kichinjio cha Barnabas kinachopatikana katika eneo la Lanet ambapo tulikumbana na wanunuzi wakishindana kutwaa mifugo wa kuchinja. Omar Mohammed akiwa ameinua kondoo wa kuchinja, huku shughuli za uchinjaji zikishamiri kwenye kichinjio cha Barnabas eneo la Lanet Kaunti ya Nakuru.Isitoshe bei ya nyama imepanda zaidi ya maradufu Katika soko hili huwa na shamrashamra nyingi za kuchinja huku waislamu wakihimizwa kutilia maanani mafunzo ya kidini , wakikumbuka wakati ambapo Abrahamu alikuwa tayari kumtoa kafara Ishmaili.Omar Mohammed muumini wa Msikiti wa Islamia anasema kwa kawaida waumini wamekuwa wakihiji lakini siku hii waliamkia mapema msikitini kupiga sala na hatimaye kushiriki zoezi la kuchinja. Alieleza kuwa mwaka huu waumini wanalazimika kuchukua tahadhari kwa kuzingatia kiwango cha juu cha usafi, ili kujikinga dhidi ya msambao wa tandavu ya corona.Zaidi ya mifugo 150 walichinjwa, baadhi wakiwa wametolewa na wafadhili kutoka mataifa ya Saudia na Uropa na Marekani. Aidha wakazi wa mitaa ya Mabanda ya Shabbab, Kivumbini na Bondeni ndio walikuwa katika mstari wa mbele kufaidika .”Siku kama hii huwa ni kwa mapumziko kwa waumini wengi kote ulimwenguni ambao huendesha sherehe kwa namna mbalimbali,”akasema. Alieleza kuwa ni fursa mwafaka kwa waumini kuombea taifa dhidi ya msukosuko wa kisisa hasa wakati huu ambao taifa linaelekea kwa uchaguzi mkuu 2022. Msajili huyo alikabiliwa na wakati mgumu kwa vile hakuweza kujibu maswali kuhusu uhalisi wa stempu iliyokuwa kwenye waraka na stakabadhi nyinginezo alizowasilisha mahakamani kuhusu umiliki wa ardhi hiyo.Kesi iliahirishwa hadi Agosti 3, 2021 ushahidi Zaidi utakapotolewa. FAUSTINE NGILA:Akina mama washauriwe kuchangia uchumi dijitali RIPOTI ya hivi majuzi kuhusu matumizi ya intaneti miongoni mwa wanawake barani Afrika inashtua kwani wanawake wengi sana bado wameachwa nje katika uchumi wa dijitali. Katika takwimu zilizotolewa na shirika la GSMA kwenye ripoti ya Pengo la Matumizi ya Simu Kijinsia, zaidia ya wanawake milioni 74 hapa barani bado hawajajiunga na mitandao ya intaneti wala kumiliki simu. Ikilinganishwa na wanaume, kuna pengo la wanawake wapatao milioni 234 katika matumizi ya intaneti kuboresha shughuli za kila siku.Hii inamaanisha kuwa tunazungumzia kuhusu ajira katika uchumi wa kisasa, mamilioni ya wanawake barani hawana uwezo wa kupata fedha wanazopata wanaume, hali ambayo inawadidimisha zaidi wanawake, kando na taasubi zilizopo za kitamaduni. Iwapo hauna simu, inamaanisha kuwa huwezi kutegemewa kutumiwa hela kidijitali, hauwezi kutibiwa kidijitali, hauwezi kupata taarifa muhimu kuhusu jamii au siasa, huwezi kutumia program muhimu za simu kama zile za kielimu, uchukuzi au hata bima. Yaani umefungiwa ndani ya shimo la kikale ambalo limepitwa na wakati, na bado, kama mwanamke, unategemea usaidizi wa mwanamume kutoka kwa lile shimo.Kinachoshangaza katika ripoti hiyo ni kuwa kiwango cha wanawake wanaokosa mbinu za kufurahia matunda ya dijitali kimeongezeka mno wakati wa janga la corona, hali ambayo inatilia shaka iwapo siku moja wanawake watawafikia wanaume katika matumizi ya teknolojia. Mwanzo, hatuhitaji serikali au mashirika kuingilia kati kwenye changamoto hii. Ninaposema kuwa kila mtu anafaa kushirikishwa katika mapinduzi ya sasa ya dijitali, ninamaanisha kuwa kila mtu binafsi, walio mijini na wale wa mashinani, wanafaa kutambua umuhimu wa teknolojia za intaneti kwanza. Naelewa kuwa kunao wanaume wasiojali familia zao na kuwaachilia wake zao majukumu ya kulea watoto na kuwalipia karo, lakini wanawake wanafaa kugutuka na kuanza kuchangamkia Zaidi masuala ya kidijitali.Pia, nimeona tatizo kwenye shule za msingi, upili na vyuo vikuu ambapo wanafunzi wa kike wamekuwa wakipendezwa na masomo yasiyowatatiza akili. Masomo ya kisayansi na hisabati wameyaachia wavulana, hali ambayo walimu na wahadhiri wanafaa kuingilia kati na kuwashauri wanafunzi kuwa hakuna masomo au kozi za jinsia fulani.Ili kujaribu kusawazisha jinsi zote mbili kidijitali, juhudi hizo zinafaa kuanza pale nyumbani. Wazazi wanafaa kuwaeleza wana wao kuwa kozi za uhandisi, kompyuta, udaktari na urubani ni za kila mwanafunzi.Wanaume, pia, wanafaa kukoma kueneza uvumi kuwa hesabu za kiteknolojia ziliundiwa akili zao na wala si wanawake. Kunao wanawake ambao wamewapiku wanaume kwa mbali kiteknolojia, ingawa wachache. Hao ni wale walikataa kumezwa na taasubi za kiume ambazo zinapotosha jamii.Hivyo, ili kuona wanawake wengi zaidi wakipepea kama wanaume kwenye matumizi na hata kuunda suluhu za kiteknolojia, elimu zaidi inahitajika kuwahamasisha wanawake kuhusu uwezo wao katika kuchangia kukuza uchumi wa kidijitali wa Afrika. Polisi walaumiwa kwa uchaguzi duni katika kesi ya mauaji dhidi ya Philip Onyancha aliyeeleza nia ya kuua wanawake100 JAJI Jessie Lesiit aliyemwachilia mshukiwa wa mauaji Philip Ondara Onyancha aliyeshtua kila mmoja nchini kwa ufichuzi anatazamia kuwaua wanawake 100 na kunywa damu zao alilaumu polisi kwa kufanya uchunguzi duni. Jaji Lesiit alisema polisi walikosa makini wakifanya uchunguzi huo kwa vile ni bayana mhasiriwa aliuawa baada ya kushiriki ngono na aliyekatiza uhai wake kisha akamtundika kwenye fito ya mfereji wa bafu. Onyancha aliyeungama kwa polisi wanawake aliowaua na kuwapeleka kule alikuwa amewazika aliachiliwa na Jaji Lesiit katika kesi hiyo iliyosikizwa kwa miaka 13 katika Mahakama kuu ya Milimani..Onyancha alikabiliwa na shtaka la mauaji ya Jackline Chepng’etich Misoi mnamo Mei 30 2008. Onyancha alishtakiwa alimuua Jackline katika makazi yake jengo la Mount Kenya iliyoko barabara ya Kombo Munyiri kati kati mwa jiji la Nairobi.Mshtakiwa alifikishwa kortini Juni 18 2008 lakini hakujibu shtaka la mauaji hadi Julai 19, 2008 ili ripoti ya utimamu wake wa akili iwasilishwe kortini. Mkurugenzi wa Mashtaka ya Umma (DPP) aliwasilisha mashahidi 14 kupitia kwa wakili Moses Omirera.Baada ya kupokea ushahidi wote Jaji Lesiit aliuchambua na kufikia uamuzi kesi dhidi ya Onyancha haikuchunguzwa kwa njia inayofaa. Jaji huyo alisema siku ile Jackline aliuawa alikuwa amempigia nduguye akitumia simu ya Onyancha na kumweleza walikuwa pamoja wakijivinjari.“Polisi hawakufanya uchunguzi kubaini ikiwa kweli simu hiyo ilikuwa imeandikishwa kwa jina la mshtakiwa,” alisema Jaji Lesiit. Akitoka Onyancha alikuwa amebeba sanduku na mfuko.Alisaidiwa na bawabu huyo kuziingiza ndani ya gari.Mahakama ilisema pia polisi hawakuchunguza damu iliyokuwa kwenye ukuta wa bafu alikokutwa Jackline amening’inia kubaini jinsi ilitapakazwa kwenye ukuta huo. “Hakuna jinsi Jackline angelijifunga kitambaa upande wa nyuma wa shingo lake kisha akajiachilia aning’inie kwenye chuma cha mfereji wa bafu,” alisema Jaji Lesiit.Jaji huyo aliongeza kusema,“Lazima mtu alimfunga kitambaa hicho baada ya kumuua na kumning’iniza kwenye chuma cha mfereji.” “Nilikuwa na deni lakini nimeilipa kwa kuuza bidhaa zangu zote. Kwaherini, samahani huu ndio mwisho wangu.Nimesumbuka sana.Sasa nitapumzika kwa Amani. Samahani. Mambo hayakuwa rahisi kwangu.Lakini msimlaumu mtu, huu ni uamuzi wangu nijitoe uhai.Nilichangamkia maisha pamoja na rafiki yangu kabla ya kuamua kutamatisha maisha yangu ulimwenguni. Nisameheni Daddy, Carol, Denno na Mark.”Haya maandishi Jaji Lesiit alisema uchunguzi ungelifanywa kubaini ikiwa yaliandikwa na Onyancha ama ni Jackline.Jackline aliuawa siku mbili baada ya kurudi kutoka nyumbani alipoenda kumweleza na kumuaga baba yake kwa alikuwa amepata kazi Dubai. Jaji Lesiit alisema mwenye kutenda haki ni Mungu na bila shaka waliohusika na kifo cha Jackline watapata adhabu yao. Familia 100 zilizopoteza nyumba zao katika kisa cha moto South B hazijarudi makwao mwezi mmoja baada ya tukio ZAIDI ya familia 100 ambazo zilipoteza nyumba na mali wakati wa tukio la moto katika mtaa mmoja wa Mabanda South B mwezi uliopita hawajarudi makwao. Akizungumza na Taifa Leo jana, chifu wa eneo hilo, Bw Paul Muoki Mulinge alisema wamiliki wa nyumba katika mtaa wa Mukuru-Fuata Nyayo ‘A’ ulioko ndani ya wadi ya Nairobi Kusini wanakabiliwa na shida za kifedha zinazosababishwa na janga la Covid-19. “Wamiliki hawawezi kujenga upya nyumba zao kwa sababu ya ukosefu wa pesa. Wengi wanadai wana mzigo wa karo ya shule huku shule zikifunguliwa wiki ijayo,” Chifu Mulinge asema.Vilevile, wengine walidai walipoteza kazi na walitegemea kodi kutoka kwa wapangaji ambao walichukua nyumba zao. Wakati huu, waathiriwa wamepatiwa makazi na watu wa familia, marafiki na majirani katika mitaa ya mabanda jirani.Bw Mulinge ameongeza kuwa serikali imeamuru wamiliki wote wa nyumba zilizochomeka waache nafasi ya barabara ya kutumika wakati wa dharura. Bw Caleb Njairo, 37 aonyesha mahali mtoto wake wa kike Melvin Ayona wa miaka 7 alifia wakati wa kisa cha moto kilichoua watu wawili mtaa wa mabanda wa Mukuru-Fuata Nyayo South B Nairobi. “Lazima tuhakikishe utekelezaji wa kuwajibika kuacha barabara za kuingia mtaani kabla ya kujenga nyumba upya ili kuzuia vifo na uharibifu wa mali,” Bw Mulinge akaongeza.Wakati wa kisa hicho, mali ya mamilioni ya pesa iliharibiwa na moto. Isitoshe, watu wawili walipoteza maisha huku mtu wa tatu akiuguza majeraha ya moto katika hospitali ya rufaa ya Kenyatta.Kamanda wa polisi kaunti ndogo ya Makadara, Bw Timon Odingo alisema moto huo ulisababishwa na mshumaa uliowashwa baada ya mpangaji kulala kabla ya kuuzima. “Moto ulianza kutoka nyumba moja ambapo mwanamume alikuwa amelala usingizi mzito kabla ya kuzima mshumaa. Moto ulienea kwa kasi hadi nyumba zingine ukipepewa na upepo,” Bw Odingo akanena. Machifu walivyopora mabilioni ya Covid KIASI kikubwa cha Sh10 bilioni zilizotolewa na serikali kusaidia familia maskini kupambana na makali ya janga la corona kiliishia katika mifuko ya maafisa walioendesha shughuli hiyo hasa machifu na jamaa zao, inasema ripoti ya shirika la kutetea haki za binadamu la Human Rights Watch. Ripoti hiyo iliyozinduliwa jana jijini Nairobi, inasema msaada huo wa kifedha ulifikia asilimia 4.8 pekee ya watu waliopitia hali ngumu ya maisha wakati wa janga hilo, baada ya wengi kupoteza ajira na biashara kuporomoka. “Inasikitisha kuwa mpango mzuri kama huo unaweza kuharibiwa kutokana na mwenendo wa kutojali na usimamizi mbaya. Serikali inafaa kuwahahakikishia wananchi kuwa uchunguzi utaanzishwa kuhusu suala hili,” alisema mkurugenzi wa shirika hilo, tawi la Afrika Mashariki, Atsieno Namwaya. Waziri wa Fedha na Mipango, Bw Ukur Yatani, alieleza shirika hilo kuwa serikali ililenga zaidi maeneo yenye umaskini mkubwa, na hasa familia ambazo zilikabiliwa na changamoto mbalimbali kama vile magonjwa hatari na ulemavu. Hata hivyo, uchunguzi wa shirika hilo uligundua kuwa baadhi ya machifu na maafisa wa ngazi za juu walikiuka maagizo ya serikali kwa kuwasajili marafiki na jamaa zao, baadhi wakiwa watu wanaojiweza kiuchumi na waajiriwa wa ofisi zao. Baadhi ya machifu walifichua kuwa walishinikizwa na maafisa wa ngazi za juu serikalini kusajili idadi ndogo ya waliolengwa ili marafiki zao waweze kunufaika.Baadhi ya wakazi katika mitaa ya Kibra na Mathare jijini Nairobi pia walifichua kuwa idadi ya waliofaidika haiwiani na idadi iliyotangazwa na serikali. Pia baadhi walipata pesa hizo kwa awamu mbili au tatu pekee, kinyume na ripoti ya serikali kwa iliwapa pesa hizo kila wiki hadi Novemba mwaka jana.“Ripoti ya serikali ilieleza kuwa pesa hizo zilitolewa tangu Aprili 22 hadi Novemba 27. Hata hivyo, baadhi walipokea pesa hizo kufikia miezi ya Juni na Agosti. Haijulikani aliyepokea pesa zao wakati uliosalia,” alieleza Bw Namwaya. Watu 8 wauawa katika mashambulizi baada ya ziara ya Matiang’i WATU wanane wameuawa katika mashambulizi tofauti Kerio na Samburu, siku chache baada ya Waziri wa Usalama wa Ndani Fred Matiang’i kutoa makataa ya wiki moja mashambulizi yakomeshwe. Watu hao waliuawa kwa kupigwa risasi na wengine watano wakapata majeraha mabaya, kwenye mashambulizi ya kupiza kisasi maeneo hayo.Miongoni mwao, sita waliuawa jana katika eneo la Chepkorowo, Kaunti ya Elgeyo Marakwet, kwa mujibu wa Kamishna wa Kaunti Bw Ahmed Omar. Watu wengine wawili waliuawa na wengine watano kujeruhiwa mashambulizi yalipozuka upya katika kijiji cha Nkoriche, Kaunti ya Samburu.Polisi walimkamata mmoja wa washukiwa wakuu wa mauaji hayo mapya eneo la Kerio. Mshukiwa huyo kwa jina Kipsang Nyakone alinaswa akisaka matibabu ya majeraha ya risasi katika hospitali moja mjini Eldoret.Polisi walisema kwamba wanawafuata washukiwa wengine tisa. Mfugaji huyo aliuawa kwenye makabiliano makali kati ya wafugaji wa jamii za Marakwet na Pokot na kuzima mchakato wa kurejesha amani wa serikali, viongozi wa eneo hilo na viongozi wa kidini. “Wafugaji hao kutoka jamii hizo mbili walishambuliana kwenye mto Kerio na kusababisha kifo cha mtu mmoja,” alisema kamanda wa polis wa kaunti ya Elgeyo Marakwet Patrick Lumumba. Hakuna mifugo walioibwa kwenye shambulizi hilo. Shambulizi la Samburu lilijiri chini ya saa kumi baada ya wafugaji wawili kutoka Marti kuuawa kwa kupigwa risasi na mifugo zaidi ya 500 kuibwa.Kamanda wa polisi kaunti ya Samburu Samson Ogelo alithibitisha kisa hicho na kusema waliojeruhiwa wanatibiwa katika hospitali ya rufaa ya Samburu. Polisi wazuia raia kuchota mafuta lori lingine likianguka Kisa hicho kinajiri siku mbili baada ya wakazi 15 kufariki, moto ulipowaka wakichota mafuta kwenye lori lililoanguka Kaunti ya Siaya.Polisi walisema walichukua hatua za haraka kulinda lori hilo, lililoanguka mwendo wa saa moja na nusu jioni. Ajali hiyo ilitokea wakati dereva alikuwa akikata kona kali katika barabara kuu ya Kisumu-Nairobi.Kamanda wa polisi kaunti ya Kisumu Samuel Anampiu aliongoza maafisa kufunga eneo la ajali ili wakazi wasikaribie lori kuchota mafuta ilipofanyika kwenye ajali iliyotokea Malanga kaunti ya Siaya Jumatatu. Polisi walisema kwamba dereva wa lori alitoroka baada ya ajali.“Dereva wa lori hapatikani na juhudi za kumtafuta zinaendelea,” alisema Bw Anampiu. Wazima moto walifika katika eneo la mkasa wakiandamana na maafisa wa shirika la Msalaba Mwekundu Kenya, Maafisa wa Mamlaka ya Taifa ya Uchukuzi na Usalama na wa Mamlaka ya Kuthibiti Kawi na Mafuta. Kufikia jana, mafuta yalikuwa yakimiminika kutoka lori hilo na kuingia katika mto unaoelekeza maji Ziwa Victoria.“Tunasikitika kwamba viumbe wa majini wanahatarishwa na tutashirikiana na Mamlaka ya Taifa ya Kulinda Mazingira kukadiria kiwango cha uchafuzi na hatua za kuzuia tunazoweza kuchukua kuhakikisha hatari imepunguzwa,” alisema Bw Anampiu. Bodaboda wahalifu wadhibitiwe haraka Si jambo geni kwamba wahudumu wa bodaboda humu nchini wamekuwa kero kubwa.Hii ni sekta ambayo imewapa vijana ajira na matumaini ya kukimu maisha yao kwa njia halali. Hata hivyo, kuna wale ambao wanatumia fursa hii kuendeleza uhalifu kwa ujasiri wa ajabu, mijini na vijijini. Matukio mengi ya uhalifu yanayoripotiwa aghalabu hutokana na bodaboda wahalifu.Tukio la hivi majuzi lililovuma mitandaoni – ambapo afisa wa polisi alionekana akipokonywa simu aliyokuwa akipiga – ni ithibati tosha kuwa sekta hii ya uchukuzi inahitaji mikakati mahususi kudhibiti wahalifu tele walioivamia. Wamezidi kwa wizi wa simu na vibeti vya kina dada barabarani, na pia huvamia mwendesha gari yeyote atakayekinzana nao. Mara nyingi vijana hawa huwa wamefanya makosa, lakini kwa vile ni wengi wanawavamia madereva kwa kila aina ya silaha ili kumlinda mwenzao. Siku hizi si rahisi kujua bodaboda halali na mhalifu.Hivyo, mamlaka za usalama nchini zinapaswa kuhakikisha wahudumu hawa wote wanajiunga na vyama vya ushirika, kama ilivyo desturi katika sekta ya matatu. Pia, nambari za usajili za kila bodaboda ziwekwe mahali pake, na zionekane kwa wazi kabisa.Wanahitaji pia mafunzo ya usalama barabarani na namna ya kutumia barabara zao ipasavyo, na kwa kuzingatia usalama wa watumiaji wengine. MBUNGE wa Kisauni, Bw Ali Mbogo ametilia shaka mradi mkubwa wa kujenga nyumba za bei nafuu ambao unasimamiwa na mfanyabiashara Suleiman Shahbal kwa ushirikiano na serikali ya Kaunti ya Mombasa. Bw Mbogo amedai kuwa wakazi wa mtaa huo walidanganywa kwamba majumba ya kisasa yatajengwa kwa gharama ya Sh6 bilioni ilhali hakuna pesa za kutekeleza mradi huo.Mwaka uliopita Bw Shahbal alishinda kandarasi ya ujenzi wa majumba hayo eneo la Buxton na nyumba za zamani zikabomolewa. Mwezi wa Machi, wakazi walipewa hundi za Sh240,000 kila mmoja kutoka kwa serikali ya kaunti ili iwasaidie kuhamia kwingine kupisha ujenzi wa nyumba mpya.Rais Uhuru Kenyatta alitarajiwa kuweka jiwe la msingi wa ujenzi huo Mei lakini mpango huo ukasitishwa kwa sababu ambazo hazijulikani. Naibu wa Waziri anayesimamia majumba na maendeleo ya miji Bw Charles Hinga aliidhinisha mradi huo kwa niaba ya serikali kuu. Makala ya spoti- Pema Ladies FC HUWA ni jambo la kawaida kwa baadhi ya wachezaji wa soka hapa nchini kupewa majina ya wachezaji wanaosifika kulisakata soka la hali ya juu katika mataifa yanayotambulika kutoa wachezaji hao maarufu. Kumezoeleka kutolewa majina ya wachezaji maarufu na kupewa wale ambao wanafananishwa nao huko ng’ambo. Kwa kawaida, majina hayo hupewa wanaume wanaocheza vizuri kwa kuwalinganisha na wanasoka hao wenye majina makubwa. Lakini katika mji wa Mwatate uiloko Kaunti ya Taita Taveta kuna mwanasoka mwanamke anayecheza kabumbu la hali ya juu ambalo mashabiki wenyewe wanamlinganisha na kumpa jina la mchezaji maarufu wa Barcelona na Argentina, Lionel Messi. Mwanadada huyo, Agnetta Mchana mwenye umri wa miaka 22 amebandikwa jina la Messi kutokana na jinsi anvyowachachafya mabeki wa timu pinzani kwa chenga na kufunga mabao mengi kwa timu yake ya Pema Ladies FC. Agnetta aliyemaliza masomo ya kidato cha nne mwaka 2018 katika shule ya Ngami Secondary iliyoko eneo la Bura Mission, alionyesha kipaji cha uchezaji wake kwenye mechi ya ufunguzi ya timu yake ya Pema Ladies ilipoibebesha kapu la magoli Nyika Queens FC kwa mabao 8-0. PICHA/ABDULRAHMAN SHERIFF Katika mchezo huo uliochezwa uwanja wa Mwatunge mwishoni mwa wiki iliyopita, Messi huyo aliweza kuifungia timu yake mabao matano kati ya hayo manane na amepania kuhakikisha anamaliza Ligi ya Kaunti ya Tiata Taveta ya soka ya wanawake akiwa mshindi wa ‘Kiatu cha Dhahabu’. “Nimepania kuhakikisha naibuka mfungaji bora kwani najiamini naweza kupambana na timu yoyote na kutamba. Ninataka kuwa mchezaji wa kuaminika na hata kuchaguliwa kuichezea timu ya taifa ya Harambee Starlets,” akasema Agnetta aliyewaomba wateuzi wa timu hiyo wafike kumuona. Kwake anaamini timu yake hiyo ya Pema Ladies itaweza kuibuka washindi wa ligi hiyo ya kaunti na kuweza kupanda ngazi hadi Ligi ya jimbo la Pwani. “Nina hamu niisaidie timu yangu tupande kwani tukicheza ligi za juu tutaweza kuonekana,” akasema. Agnetta anataka kuendeleza kipachi cha uchezaji afikie kucheza soka la kulipwa Ulaya. Yeye ni shabiki mkubwa wa straika wa Ureno, Ronaldo lakini kwa klabu anaipenda zaidi Manchester United ya England. Kocha wa Pema Ladies FC, Peter Kinuthia anasema mbali na Agnetta, ana wachezaji mahiri ambao wakiendelea kucheza mechi za ligi ya kaunti, wataonekana na huenda hata klabu za Ligi Kuu zikawataka kuwasajili. Kocha Kinuthia ameambia Taifa Dijitali kuwa changamoto kubwa waliyonayo ni ukosefu wa udhamini na akaomba wahisani wajitokeze ili kuwasaidia wasichana ambao wana nia ya kuinua vipaji vya ili watambulike na kucheza soka la kulipwa miaka ijayo. “Wanasoka wangu wana moyo wa kutaka kuendeleza vipaji vyao ili wapate kuonekana na maofisa wa benchi la ufundi la Starlets ili nao wapate kuvaa jezi ya taifa leo,” akasema mkufunzi huyo mwenye nia ya kuipeleka timu yake hiyo hadi ligi kuu. Nahodha Fatuma Musa anasema wameanza kwa ukali na watamaliza kwa makala zaidi. “Tuna imani kubwa kuwa tutatamba katika kila mechi tutakayocheza kwani tumelenga kuibuka washindi wa ligi hii,” akasema. Katika mechi yao hiyo ya ufunguzi ya ligi ya kaunti hiyo ya Taita Taveta, wafungaji wengine waliotinga nyavu ni Everlyne Akinyi aliyefunga mabao mawili na Agnes Wachia akafunga bao moja. “Mlalamishi alichagua kutokata rufaa ilhali jaji alimtaka kufanya hivyo iwapo hakuridhishwa na uamuzi,” akasema.Jaji huyo pia alidai kuwa alichelewesha hukumu kwa sababu alikuwa akihudumu katika vituo viwili mjini Bomet na Kericho. Eid: Viongozi wavunja desturi ya Kiislamu sababu ya siasa ITIKADI za dini ya Kiislamu zilivunjwa Jumatano wakati wa sherehe za Eid-Ul-Adha Kaunti ya Mombasa, ili kuwezesha viongozi wa kike kuwashambulia kwa maneno mahasimu wao wa kisiasa. Wakati wa sherehe ambayo iliandaliwa katika ukumbi wa Bhadalla, wanawake na wanaume walikuwa wametenganishwa ukumbini jinsi inavyostahili kidini. Hata hivyo, baada ya viongozi wa kiume waliokuwa jukwaani kukamilisha hotuba zao, Gavana wa Mombasa Hassan Joho alisisitiza baadhi ya wenzao wa kike wafululize hadi jukwaani kuhutubia wageni waliohudhuria. Bi Gedi alianza hotuba yake kwa kuomba radhi kuhusu hatua ya kuwaruhusu kuingia ukumbini, lakini akasisitiza kuwa wao ni viongozi. “Tunaomba msahama kidogo kwa vile tumeingia ndani saa zile mmekaa nyote, lakini sisi ni viongozi wala si wanawake, samahani,” akasema. Baadhi ya waumini wa Kiislamu walisema tukio hilo lilikuwa makosa makubwa kulingana na mafunzo ya dini ya Kiislamu ambayo kunahitajika katika jumuiko lolote lile, wanaume wawe kando na wanawake. Waliohojiwa na Taifa Leo walisema, hafla hiyo ilihusu sherehe ya Kiislamu ya Eid ul Adha kwa hivyo kanuni za kidini zingestahili kuheshimiwa. “Ni jambo la kuhuzunisha mno kuona kwamba, ingawa wanawake walikuwa wamekaa sehemu mbali na wanaume, wakati wa hotuba za wahusika kuanza, wanawake waliitwa na kujumuika pamoja na wanaume. Zaidi ya hayo, baadhi ya wanawake hao ni Waislamu wanaofahamu kanuni za dini,” akasema muumini aliyeomba asitajwe jina. Wakati huo huo, Bw Joho alisisitiza atawania tikiti ya ODM ya urais dhidi ya Bw Odinga na Gavana wa Kakamega Wycliffe Oparanya. Baadhi ya viongozi Jumanne walikuwa wamependekeza awe mgombea mwenza wa Bw Odinga 2022. Vijana wahimizwa kubuni ajira wenyewe baada ya kupata ujuzi wa kazi VIJANA walio na ujuzi wa kozi za kiufundi wamehimizwa kuelewa pia maswala ya biashara na utumizi wa kompyuta. Pro-Chansela wa Chuo Kikuu cha Mount Kenya (MKU) Dkt Vincent Gaitho, alitilia mkazo jambo hilo na kusema kuwa ujuzi wa aina hizo ni muhimu kutokana na ushindani mkali uliopo wa ajira zama za teknolojia. Aidha, alisema ni vyema kuwa na msimamo kuhusu ujuzi wa elimu ili waliohitimu wawe na nafasi bora ya kupata ajira. Aliyasema hayo kupitia mawasilino ya kimtandao huku akiwarai wazazi kuwa mstari wa mbele kuona ya kwamba wana wao wanapata masomo ya kiufundi na pia ya kibiashara ili kuwa na mafanikio katika ajira. Alisisitiza umuhimu wa kuzingatia kwanza biashara za chini kabla ya kufanya zile za juu. Alitoa wito kwa wanafunzi waliofuzu kuwa na ari ya kujitegemea kwa kubuni ajira wenyewe bila kutegemea sana serikali kuwaajiri. Alieleza kuwa iwapo kutakuwa na huo mwongozo, bila shaka “tutaonekana kuwa nchi inayoendelea kujitegemea bila kutegemea ujuzi wa kutoka nje.” Dkt Gaitho aliwataka wazazi wawe mstari wa mbele kuona ya kwamba watoto wao wanafuatilia utaratibu huo kwa makini. Bw Nick Odhiambo ambaye ni mmojawapo wa wanafunzi waliopata ujuzi wa kozi ya kiufundi, anawahimiza wanafunzi wenzake wafuate mkondo huo ili siku za baadaye wasiwe watu wa kutafuta ajira lakini wajiajiri wenyewe. “Ujuzi wa pande zote mbili; kuwa na ujuzi wa kibiashara na kuelewa maswala ya kompyuta, ndiyo mwelekeo pekee wa kujiendeleza kimaisha,” alisema Bw Odhiambo. Mwenyekiti wa Shirika la Sekta Binafsi Nchini – Kenya Private Sector Alliance (KEPSA) – Mhandisi Patrick Obath alisema sekta binafsi pia ina nafasi bora ya kusaidia vijana kuafikia malengo yao ya kupata ajira. “Iwapo mpango huo utafuatiliwa, bila shaka nchi ya Kenya itatambulika katika kujiendeleza kiviwanda hata ingawa itakuwa ni kwa kiwango cha katikati,” alisema mhandisi Obath. Alisema cha muhimu ni kwa vijana kujitegemea kwa kubuni kazi wao wenyewe bila kutegemea yeyote. Magoha azindua mpango wa kutoa msaada wa masomo kwa watoto kutoka jamii masikini WAZIRI wa Elimu Profesa George Magoha Alhamisi aliwazindua watahiniwa 9,000 wa mtihani wa KCPE, 2020 ambao wamefaidi kutoka mpango wa msaada wa msaada wa masomo unaofadhiliwa na serikali kuu kwa ushirikiano na Benki ya Dunia. Wanafunzi hao kutoka familia masikini kutoka mashambani na katika mitaa ya mabanda ni miongoni wa zaidi ya wanafunzi 45,000 waliotuma maombi ya msaada huo. Akiongea katika hafla ya iliyofanyika katika ukumbu wa Taasisi ya Kuandaa Mtaala Nchini (KICD) Profesa Magoha alisema kuwa msaada huo, maarufu kama, “Elimu Scholars Programme” utagharamia mahitaji yote ya wanafunzi hao kwa miaka minne. “Msaada huu wa masomo ni kamilifu. Wanafunzi hawa watalipiwa karo zote, nauli na kupewa fedha za matumizi kuanzia kidato cha kwanza hadi kidato cha nne. Hii ni kuanzia mwaka huu wa masomo unaoanza Jumatatu, Julai 26,” akaeleza. Profesa Magoha ambaye alikuwa amendamana na Katibu katika Wizara hiyo ya Elimu Dkt Julius Jwan alisema kuwa japo idadi ya wanafunzi walioteuliwa ni ndogo ikilinganishwa na wale waliotuma maombi, uteuzi wao uliendeshwa kwa njia huru na haki. Shughuli ya uteuzi wa wanafunzi hao 9,000, akaongeza, iliendeshwa chini ya mfumo unaozingatiwa chini ya mpango wa msaada wa masomo wa “Wings to Fly” unaofadhiliwa na Wakfu wa Benki ya Equity. “Kwa hivyo, ningependa kushukuru zaidi Mkurugenzi Mkuu wa Wakfu wa Benki ya Equity James Mwangi kwa msaada waliotupa katika uteuzi wa wanafunzi hawa. Lakini shukrani zaidi ziendee mwenzangu Waziri wa Usalama Fred Okeng’o Matiang’i kwani kupitia msaada wa machifu na manaibu wao tuliweza kuingia vijijini na katika mitaa ya mabanda na kuwatambua watoto wenye werevu wenye mahitaji maalum,” akaeleza Profesa Magoha. Waziri alisema walioteuliwa ni wale watahiniwa waliopata kuanzia alama 288 kwenda juu katika mtihani huo wa KCPE na ambao wameratibiwa kujiunga na kidato cha kwanza kuanzia Agosti 2, mwaka huu. Profesa Magoha alisema wanafunzi hao 9,000 ni kundi la pili la wanafunzi ambao kufikia sasa wamefaidi chini ya mpango huo wa “Elimu Scholars Programme”. Kundi la kwanza la wanafunzi 9,000 lilizinduliwa mwaka jana na sasa watajiunga na kidato cha pili juma lijalo. “Dhima kuu ya mpango huu ulioasisiswa na Rais Uhuru Kenyatta ni kuhakikisha kuwa watoto kutoka familia masikini wanapata nafasi ya kuendelea na masomo. Huu ni wajibu mkuu wa serikali kuu kwa mujibu wa katiba na unaenda sambamba na sera iliyoanzishwa na Rais ya kuhakikisha kuwa wanafunzi wote wanaofanya mtihani wa KCPE wanajiunga na shule za upili,” akaeleza. Kadhalika Profesa Magoha alitoa wito kwa mashirika mengine kutoa misaada kama hiyo kwa wanafunzi kutoka jamii masikini lakini ambao ni werevu huku akipongeza mpango wa Wings to Fly. “Nitazungumza na rafiki yangu Mkurugenzi Mkuu wa Benki ya Kenya Commercial Joshua Oigara ili atoe msaada wa masomo kwa angalau wanafunzi 200.Wabunge walitumie sehemu ya Hazina ya CDF kufadhili masomo ya wanafunzi kutoka jamii masikini. Serikali za kaunti pia zisiachwe nyuma katika harakati hizi za kuwasaidia watoto wetu,” akaeleza. MAHAKAMA ya Milimani Alhamisi ilitamatisha kesi dhidi ya Mbunge wa Gatundu Kusini Moses Kuria ya kumpiga na kumjeruhi mfanyakazi wa kaunti ya Kiambu Bi Joyce Wanja Gacie katika afisi za kampuni moja ya Utangazaji miaka miwili iliyopita. Bw Kuria alikamatwa na kushtakiwa kufuatia miito ya washika dau na vikundi vya kutetea haki kulalamika kwa polisi na pia katika mitandao ya kijamii.Bi Gacie alifika kortini jana na kumsihi hakimu atamatishe kesi dhidi ya mwanasiasa huyo “kwa vile amemsamehe.” Majaji Chitebwe na Muchelule wakamatwa MAJAJI wawili wa Mahakama Kuu waliokamatwa Alhamisi kwa madai ya ufisadi watamshtaki Mkurugenzi wa Uchunguzi wa Jinai (DCI) kwa kuwa kudhulumu na kukandamiza haki zao. Majaji Said Juma Chitembwe na Aggrey Muchelule walikamatwa na maafisa kutoka idara ya DCI pamoja na madereva wao mwendo wa saa sita mchana.Lakini baada ya kuhojiwa waliachiliwa kurudi manyumbani mwaoWakili Danstan Omari anayewakilisha majaji hao alieleza Taifa Leo kuwa “nitawasilisha kesi dhidi ya DCI kwa kuvuruga na kuhujumu haki za majaji hawa.” Alisema serikali kuu inavuruga uhuru wa idara ya mahakama kwa kuwakamata majaji pasi sababu.“Tangu Naibu wa Jaji Mkuu Philomena Mwilu akamatwe na kushtakiwa utaratibu wa kumtia jaji nguvuni uliwekwa bayana,” alisema Bw Omari. Wakili huyo alisema kabla ya Jaji kukamatwa lazima tume ya huduma za mahakama (JSC) ijulishwe na idhini kutolewa.Mwenyekiti wa JSC huwa ni Jaji Mkuu.Akahoji Bw Omari ,”Je Jaji Mkuu Martha Koome alijua majaji wawili wa kitengo cha kushughulikia kesi za familia watakamatwa.Na kama alijua alifanya nini?” Wakili huyo alisema ikiwa Jaji Koome alijua majaji hao watatiwa nguvuni na hakuwajulisha basi idara ya mahakama imepasuka.Kulingana na Bw Omari, anayewawakilisha majaji hao wawili, walikamatwa mwendo wa saa sita mchana na kufululizwa moja kwa moja hadi makao makuu ya DCI. Jaji Chitembwe alikamatwa na maafisa kadhaa wa DCI alipokuwa akitoka afisini mwake.Baada ya kukamatwa,walirejea katika afisi ya Jaji Muchelule ambapo alikamatwa pia.Kulingana na Bw Omari,maafisa hao hawakupata chochote baada ya kufanya ukaguzi mkali katika afisi zao. Ni baada ya hilo ambapo walipelekwa katika afisi za DCI, Nairobi.Jaji Muchelule alihudumu kama kamishna katika Tume ya Huduma za Mahakama (JSC), ambapo aliwakilisha Mahakama Kuu.Jaji huyo pia ni miongoni mwa majaji sita ambao Rais Uhuru Kenyatta alikataa kuidhinisha uteuzi wao, licha ya kupendekezwa na JSC kuteuliwa kama majaji. Bw Omari alitaja hatua hiyo kama mwendelezo wa vitisho dhidi ya mahakama.“Hivi ni vitisho ambavyo vimekuwa vikiendelezwa na serikali dhidi ya Idara ya Mahakama,” akasema.Wakili Ahmednassir Abdullahi akasema: “Ikiwa serikali inataka kuivuruga Idara ya Mahakama, inapaswa kuimarisha mbinu zake. Kuwatisha majaji kwa sababu wanatoa maamuzi ambayo hayawafurahishi serikali na wanasiasa hakufai hata kidogo.”Jaji Chitembwe anahudumu katika Kitengo cha Kushughulikia Kesi za Kiraia katika Mahakama Kuu, Milimani, Nairobi.Jaji huyo alikuwa miongoni mwa majaji waliotuma maombi ya kuomba nafasi ya kuteuliwa kuwa Jaji Mkuu. Mnamo 2009, Jaji alikamatwa na makachero wa Tume Maadili na Kupambana na Ufisadi (EACC) jijini Mombasa kwa tuhuma za uporaji wa Sh1.37 bilioni na matumizi mabaya ya mamlaka.Hata hivyo, kesi hiyo ilitupiliwa mbali baada ya miaka mitatu. Mnamo 2017, alimwachilia huru mwanamume aliyekabiliwa na shtaka la kumdhulumu kimapenzi msichana mchanga. Uamuzi huo ulikashifiwa vibaya, wakosoaji wakisema hakuzingatia taratibu za kisheria.Jaji huyo alisomea katika Chuo Kikuu cha Nairobi, ambako alihitimu kwa Shahada ya Masuala ya Sheria (LLB) mnamo 1990. Baadaye, alirudi katika chuo chicho hicho kusomea shahada ya uzamili kuhusu sheria japo hakukamilisha.Badala yake, alielekea katika Chuo Kikuu cha Wessex, nchini Uingereza, alikosomea shahada ya uzamili katika Masuala ya Haki za Binadamu. Amekuwa akihudumu katika Idara ya Mahakama tangu alipomaliza masomo yake katika chuo kikuu.Alijiunga na idara hiyo mnamo 2009. Amehudumu kama jaji katika maeneo ya Kakamega, Malindi, Marsabit na Migori.Kabla ya hapo, alihudumu kama katibu katika NSSF kati ya 2003 na 2009. Alianza kampuni yake ya uwakili jijini Mombasa mnamo 1994.Rais Uhuru Kenyatta amekuwa akilaumiwa kwa kuwatisha majaji tangu Jaji Mkuu David Maraga alipotupilia mbali uchaguzi wa urais mnamo 2017. Sera ya wajawazito kuingia darasani ifutwe, walimu warai WALIMU wa shule za upili katika eneobunge la Tigania Magharibi, wameitaka serikali kubatilisha sera yake ya kutaka wanafunzi wa kike waliopata uja uzito kusalia shuleni. Walisema sera hiyo itachangia ongezeko la visa vya wanafunzi wa kike kupata uja uzito wakiwa shuleni. Mwenyekiti wa Chama cha Walimu Wakuu wa Shule za Upili (KESSHA) katika kaunti hiyo ndogo Martha Githinji alisema wameshindwa kulaani visa hivyo kwa sababu wamelazimishwa kuwadumisha shuleni wanafunzi waliopata uja uzito. Alisema wenzake hawako tayari kuwa na wanafunzi wenye uja uzito na wanaonyonyesha na wakaitaka Wizara ya Elimu kubatilisha sera hiyo kama njia ya kupalilia maadili miongoni mwa wanafunzi wa kike. Akiongea katika soko la Kianjai ambapo walimu wakuu wa shule 50 za upili na wengine 135 wa shule za msingi walipokea matangi ya maji kutoka kwa kamati ya CDF, Bi Githinji alipendekeza kuwa wasichana wenye uja uzito wanapaswa kukaa nyumbani.Matangi hayo ya lita 3,000 yanalenga kusaidia katika mpango wa utekaji wa maji. “Tunaomba serikali iangalie upya sera hiyo… Wanafunzi kama hao wanaweza kusalia nyumba hadi watakapojifungua. Baada ya hapo wanaweza kurejea shuleni na kwa namna hii tudumishe nidhamu katika jamii. Tusiporekebisha hili, wanafunzi wengine wa kike wataiga mwenendo huo au wao wao wakarudia uovu huo,” Bi Githinji akasema. Kaunti ya Meru ni miongoni mwa zile ambazo ziliandikisha idadi kubwa ya watahiniwa wa kike wa mtihani wa kitaifa wa kidato cha nne (KCSE) waliofanya mtihani huo wakiwa na uja uzito. Bi Githinji, ambaye ni Mwalimu Mkuu wa Shule ya Upili ya Wasichana ya Mituntu, alisema wenzake wameshindwa kuwashauri wanafunzi wa kike dhidi ya kupata mimba za mapema.Hii ni kwa sababu wanawaona wenzao ambao wana uja uzito wakiendelea na masomo kama kawaida. Bi Githinji alisema inaonekana kuwa serikali imeshindwa kushughulikia kero za mimba za mapema shule. Kwa hivyo, alitoa wito kwa wazazi na wanajamii kwa ujumla kuwafunza matineja kuhusu hatari na madhara ya mimba za mapema. “Wanafunzi hawa huwa hawapachikwi mimba shuleni bali nje ya shule. Tunapolazimishwa kuwadumisha shuleni wanafunzi wenye mimba hadi watakapojifungua, tutashindwa kabisa kuwashauri wenzao kwamba ni makosa kupata uja uzito kabla ya kukamilisha masomo,” akasema Bi Githinji. Hilo ni kufuatia ombi lililowasilishwa kwao na serikali ya kaunti hiyo.Gavana James Ongwae alikubali kiwa ingawa Kituo cha Kukabili Mioto kilicho mjini Kisii ni miongoni mwa vituo vikubwa zaidi katika eneo hilo, hakina vifaa vya kutosha vya kutoa mafunzo. Pande hizo mbili zimekuwa zikiendesha mpango wa pamoja kuhusu njia za kukabili mikasa kwa muda wa miaka tisa iliyopita. Jaji huyo alikuwa miongoni mwa majaji waliotuma maombi kujaza nafasi ya Jaji Mkuu. Mnamo 2009, Jaji huyo alikamatwa na makachero wa Tume Maadili na Kupambana na Ufisadi (EACC) jijini Mombasa kwa tuhuma za uporaji wa Sh1.37 bilioni na matumizi mabaya ya mamlaka. Hata hivyo, kesi hiyo ilitupiliwa mbali baada ya miaka mitatu. Aikuwa ameshtakiwa pamoja na mojawapo ya wasimamizi wakuu wa Hazina ya Kusimamia Malipo ya Uzeeni (NSSF), Bi Rachel Lumbasyo. Mahakama ilisema hawakuwa na makosa yoyote. Jaji huyo alisomea katika Chuo Kikuu cha Nairobi, ambako alihitimu kwa Shahada ya Masuala ya Sheria (LLB) mnamo 1990. Baadaye, alirudi katika chuo chicho hicho kusomea shahada ya uzamili kuhusu sheria japo hakukamilisha. Badala yake, aliekekea katika Chuo Kikuu cha Wessex, nchini Uingereza, alikosomea shahada ya uzamili katika Masuala ya Haki za Binadamu. Amekuwa akihudumu katika Idara ya Mahakama tangu alipomaliza masomo yake katika chuo kikuu. Alijiunga na idara hiyo mnamo 2009. Amehudumu kama jaji katika maeneo ya Kakamega, Malindi, Marsabit na Migori. Kabla ya hapo, alihudumu kama katibu katika NSSF kati ya 2003 na 2009. Alianza kampuni yake ya uwakili jijini Mombasa mnamo 1994. Rais Uhuru Kenyatta amekuwa akilaumiwa kwa kuwatisha majaji tangu Jaji Mkuu David Maraga alipotupilia mbali uchaguzi wa urais mnamo 2017. Wazazi wa watoto waliouawa wakiri walijua Masten Wanjala WAZAZI wa watoto waliotekwa nyara na kunyonywa damu na Masten Wanjala, 20, jana walikiri kuwa walimfahamu vyema mshukiwa kabla ya kugeuka kuwa muuaji wa watoto wao. Wazazi hao waliofika katika mochari ya City jijini Nairobi, wakati wa shughuli ya upasuaji kubaini kilichosababisha vifo vya watoto hao, walisema kwamba, hawakudhani kwamba Masten waliyemfahamu angedhuru watoto wao. Masten anadaiwa kuua watoto 13 baada ya kuwanyonya damu katika maeneo mbalimbali nchini.Wazazi waliogubikwa na majonzi waliketi nje ya chumba cha upasuaji ambapo Afisa Mkuu wa Upasuaji wa Serikali Dkt Johansen Oduor aliongoza kikosi cha maafisa kutoka Idara ya Upelelezi wa Uhalifu (DCI) katika juhudi za kubaini kilichosababisha vifo vya watoto hao. Miili miwili iliharibika kiasi cha kutotambuliwa. Moja kati ya miili hiyo ilisalia mifupa tu.Wazazi wa Junior Mutuku Musyoka, 12, na Charles Were Opindo, 13, baadaye walitambua miili ya wana wao. Wavulana hao walitoweka kijijini Kitui katika mtaa wa mabanda wa Majengo walipokuwa wakicheza kati ya Juni 7 na Juni 30, mwaka huu. Baadaye, miili yao ilipatikana ikiwa imetupwa vichakani katika eneo la Kabete.Jana, Dkt Oduor alisema wavulana hao wawili walikufa baada ya kunyongwa na walikuwa na majeraha kichwani. Huku familia hizo zikijiandaa kwa ajili ya mazishi ya wanao, familia ya Brian Omondi aliyetoweka kijijini hapo mnamo Juni 10, mwaka huu, bado haijafanikiwa kupata mwili wake. Wanashuku kuwa huenda mwili wake ni miongoni mwa maiti mbili ambazo hazijatambuliwa. Dereva asimulia jinsi alivyookoa abiria basi lilipovamiwa na magaidi HEBU tafakari kuhusu hali ambapo unakumbana na shambulio la kigaidi ambalo nusura litamatishe maisha yako. Hata hivyo, lazima utumie njia lilikotokea, kwa kusafiri umbali wa kilomita 300 kila siku. Abdul Abdalla, 41, ni dereva wa basi. Amekuwa akisafiri kati ya miji ya Lamu na Mombasa kwa muda wa miaka 12.Hata hivyo, hana mipango ya kuacha kazi yake, licha ya kuwa miongoni mwa madereva ambao wamekumbana na mashambulio hatari zaidi ya kigaidi. Alinusurika kwenye shambulio la basi katika barabara ya Lamu-Witu-Garsen na lile la Mpeketoni mnamo 2014, ambapo mamia ya watu waliuawa. “Walifyatulia risasi basi nililokuwa nikiendesha mara tano katika kioo kilicho katika eneo la dereva. Ni kama walikuwa wakilenga kuharibu magurudumu. Wakati huo wote, nilikuwa nimeangalia chini. Baadaye, nilianza kupunguza mwendo. Ikiwa singefanya hivyo, wangetuua sisi sote,” akasema Abdalla. Kwenye mahojiano na Taifa Leo, Abdalla anaeleza kuwa siku hiyo, alikuwa ameondoka Mombasa mwendo wa saa nne asubuhi, akiwa amewabeba abiria 62 katika basi la Kampuni ya Mabasi ya Tawakal. Alikuwa akielekea Lamu. “Nilifika Malindi mwendo wa saa sita mchana. Baadaye, nilielekea katika eneo la Gamba ambako nilifika karibu saa tisa mchana. Hata hivyo tulipokuwa tukikaribia kufika eneo la Nyangoro, umbali wa kilomita 50 kutoka Mokowe, basi letu lilianza kufyatuliwa risasi katika kioo kilicho eneo la dereva. Ikiwa singelisimamisha, abiria wote wangeuliwa,” akasema. Alisema kuwa baadaye, vijana wanne waliingia katika basi na kusema walikuwa wakiwatafuta watu ambao si Waislamu. “Nilijawa na wasiwasi. Niliangalia nyuma lakini sikumwona manamba. Walienda kwa kila abiria na kumwambia kusema ombi la Kiislamu liitwalo ‘Shahada.’ Baadaye walikagua kila sehemu ya basi hilo na kuondoka,” akaelezea. Bw Abdalla alisema kuwa Wakristo waliokuwepo katika basi walifichwa na abiria Waislamu vichwani mwao, huku wengine wakijificha chini ya viti na kujifunika kwa mikoba yao. Kwenye mashambulio yaliyotokea awali, watu ambao si Waislamu walikuwa wakiuliwa na wapiganaji wa makundi ya kigaidi. Alisema kuwa jambo jingine lililowaokoa watu hao ni maandishi ya Kiarabu yaliyokuwa yameandikwa kwenye basi hilo, ambapo wahalifu hao waliyafasiri kuwa basi hilo lilimilikiwa na Waislamu. Alisema wanamgambo hao walisema hawakumpata yule walikuwa wakimtafuta. Alieleza walikuwa vijana wenye umri wa kati ya miaka 22 na 25. Mmoja alikuwa akitumia simu kurekodi video huku mwingine akiwa amebeba mkoba mkubwa.“Mmoja alikuja nilikokuwa na kunikumbatia. Alinieleza kwamba tunaweza kuondoka na sipaswi kumweleza yeyote kuhusu yale yaliyotokea,” akasema. Alieleza kuwa baada yao kusoma maandishi yaliyokuwa yameandikwa kwenye basi hilo, walifasiri kila abiria alikuwa Mwislamu. Kulingana naye, basi hilo lilipigwa risasi zaidi ya mara nane.“Waliponiambia kuondoka, basi halingeweza kwenda kwani baadhi ya sehemu zake zilikuwa zishaharibika. Hata hivyo, nililizima na kuliwasha tena ambapo nilifanikiwa kuondoka walikokuwa,” akaeleza. “Ni kama walikuwa na haraka na muda wao ulikuwa umeisha,” akaeleza.Baada ya kwenda umbali wa karibu kilomita moja, basi hilo lilisimama kwa sababu mafuta yalikuwa yakimwagika. Kwa bahati nzuri, kulikuwa na dereva mwingine aliyekuwa akimfuata kwa gari aina ya Probox. Alisema hakukutana na magaidi hao. Dereva huyo alikimbia katika Kituo cha Polisi cha Witu kuripoti tukio hilo. Kulikuwa na ndege aina ya helikopta zilizokuwa zikipaa katika eneo hilo kuwasaka wanamgambo wa kundi la Al Shabaab, waliohofiwa kujificha katika Msitu wa Boni. Magoha akasirishwa na maafisa wake kwa kufeli kucheza video KIOJA kilishuhudiwa Alhamisi katika Taasisi ya Kuandaa Mtaala Nchini (KICD), Nairobi, Waziri wa Elimu alipozomea maafisa wake hadharani kwa kutomakinika kazini. Hii ni kufuatia hitilafu iliyotokea na kuchagia kutochezwa kwa kanda ya video ya kuonyesha ufanisi wa mpango wa serikali wa kutoa msaada wa masomo kwa watoto kutoka familia masikini, maarufu kama, Elimu Scholaship Programme”. Mpango huo, ulianzishwa mwaka jana, 2020, hulenga kufaidi wanafunzi waliofanya mtihani wa kitaifa wa darasa la nane (KCPE) na kupata alama bora lakini hawawezi kupata karo. Waziri huyo alisema hayo baada ya maafisa wa wizara yake kuomba radhi kufuatia video hiyo kufeli kucheza. Lakini Profesa Magoha alisema tukio hilo iliabisha wizara yake wakati wa shughuli hiyo ambayo ilihudhuriwa na maafisa wakuu katika wizara yake na wanahabari. Shughuli hiyo pia ilikuwa inapeperushwa moja kwa moja katika mtandao wa Facebook na You Tube ya Wizara ya Elimu. Jumla ya wanafunzi 9,000 walipfanya mtihani wa KCPE ya 2020 walipata udhamini wa masomo chini ya mpango huo. Gharama zao zote za masomo kuanzia kidato cha kwanza hadi kidato cha nne zitalipwa chini ya mpango huo unaodhaminiwa na serikali kuu kwa ushirikiano na Benki la Dunia. Namna ufadhili wa ‘Wings to Fly’ulivyokwamua wanafunzi maskini KWA muda mrefu, maelfu ya watahiniwa wa KCPE ambao walifanya vyema lakini wakakosa karo walitamauka na kupoteza nafasi zao katika shule za kitaifa na za mkoa. Wengi walikuwa mayatima na wale wazazi wao wana mapato ya chini. Hata hivyo hali hii sasa imebadililka tangu Afisa Mkuu Mtendaji wa Benki ya Equity, Dkt James Mwangi azindue mpango wa Wings to Fly mnamo 2010 ambapo watahiniwa kama hao walipata ufadhili wa kuwezesha kukamilisha masomo yao. Kufikia sasa, watahiniwa zaidi ya 37, 009 wanaotoka katika mitaa mbalimbali nchini wamejiunga na shule za upili.Mwaka huu, jumla ya watahiniwa 10,705 waliofanya mtihani wao wa KCPE, watapokea ufadhili wa masomo chini ya mipango ya Wings to Fly na Elimu Schorlarship. Kati ya 10,705 watakaonufaika na ufadhili huo, wasomi 1,705 watajiunga na mpango wa Wings to Fly huku wengine 9,000 wakijiunga na mpango wa Elimu scholarship.Mwaka huu, Benki ya Equitly ilipokea maombi zaidi ya 114,765 kutoka kwa watahiniwa mbalimbali nchini ili kujiunga na mipango hiyo mawili. Benki hiyo hutoa ufadhili wa masomo, kuwanunulia wafadhili vitabu, sare zote, kugharamia nauli ya kumfikisha mwanafunzi shuleni na hata kumpa mwanafuzi pesa za kukidhi mahitaji yake ya kimsingi akiwa shuleni kwa kipindi cha miaka minne. Katika hafla ya kuwapongeza watahiniwa 1, 283 kutoka kaunti ya Nairobi iliyofanyika Jumanne katika shule ya Upili ya Wasichana ya Pangani, Dkt Mwangi alisema mipango hiyo haifadhili tu elimu kwa watoto bali pia huwapa ushauri na kuwakuza ili wawe viongozi watakaowakuza wengine. “Elimu ni mchakato wenye nguvu ya mabadiliko. Ukiwafunza vijana, utakuwa umewakuza viongozi wa kuleta mabadiliko kesho,” alisema Dkt Mwangi akiwahutubia watahiniwa. Dkt Mwangi alihimiza ushirikiano wa karibu na serikali kupitia Wizara ya Elimu ili kuwasaidia wanafunzi zaidi hasa wanaoishi na ulemavu na familia ambazo hazijiwezi kifedha. Mmoja wa walionufaika na mpango wa Wings to Fly mnamo 2016 alimshukuru Dkt Mwangi kwa kumkweza kutoka maisha ya uchochole hadi chuoni.Bi Mariana Wanjiru alikuwa miongoni mwa wageni waalikwa waliohutubia watahiniwa 1,283 waliobahatika kupata ufadhili kutoka kwa benki ya Equity. Bi Wanjiru, 20 aliwahimiza watahiniwa hao kutumia nafasi hiyo adimu ipasavyo huku akiwasimulia maisha yake ya awali na jinsi ufadhili huo ulivyompa motisha kutia bidii masomoni ili kuinua familia yake kutoka umaskini mitaani. “Nilizaliwa na kulelewa mtaani. Mimi na familia yangu tulishinda pipani tukila makombo. Hata nyumba hatukuwa nayo. Nashukuru Dkt Mwangi kwa kuimarisha maisha yangu kielimu,” alisema Bi Wanjiru. Aliwahimiza vijana wanaotoka katika mitaa duni kutozingatia hali yao ya uchochole bali kujiamini na kuwa na moyo wa kuleta mabadiliko katika familia yao. “Usipotumia nafasi yako vizuri utabaki ukijuta. Dkt Mwangi na wenzake wamejitolea kutusomesha. Usimwaibishe kwa kumletea matokeo mabaya,” aliwasihi watahiniwa.Katika mtihani wake wa kitaifa wa KCSE, binti huyo alizoa alama ya A na kuwa miongoni mwa wanafunzi wachache waliochaguliwa kuendelea na mpango huo hadi Chuo Kikuu. Dkt Mwangi pamoja na kundi lake waliahidi kumpa mwongozo na kuhakikisha ametimiza ndoto yake. “Tutakaa naye karibu na kumpa mwongozo unaofaa. Ikiwezekana atapata ufadhili wa kusomea ng’ambo,”alisema Dkt Mwangi. Benki hiyo ikishirikiana na Mastercard Foundation, Serikali ya Ujerumani kupitia KfW, Benki ya Dunia (SEQIP), serikali ya Kenya pamoja na wadhamini wengine wamekuwa wakichanga pesa za kutosha ya kuwafadhili wanafunzi kama hao. Kamati za uteuzi zinajumuisha wanachama kati ya kumi na moja na kumi na tatu na zinaongozwa na Mkurugenzi wa Elimu wa Kaunti Ndogo kwa msaada na uratibu kutoka kwa matawi mbalimbali ya benki hiyo. Wao hufanya uteuzi kupitia njia ya mahojiano wa moja kwa moja na wazazi au walezi wa watahiniwa na baadaye kuwatembelea nyumbani ili kuthibitisha hali yao halisi.Mwaka huu, Dkt Mwangi alitoa msaada wa sola, redio, taa na betri kwa familia ambazo hazina nguvu za umeme ili kuwasaidia katika masomo yanayotolewa na KICD inayoenda sambamba na masomo yao. Mtahiniwa ambaye atapata alama ya A katika mtihani wa kitaifa ya KCPE hupewa ufadhili wa Sh4,000 kwa wasichana na Sh3,500 kwa wavulana kuhakikisha wanamudu mahitaji na kuwaweka mbali na uovu wa kijamii. Dkt Mwangi aliwahimiza watahiniwa watie bidii katika masomo yao ili kuwaondoa wazazi wao katika maisha duni.w Sheria Mpya: Madume yalitapeli wanawake! AKUFUKUZAYE hakwambii ‘toka’. Hiyo ndiyo kauli ya wahenga ambayo inapaswa kutiliwa maanani zaidi na vimada, almaarufu ‘slayqueens’, wanaotafuna pesa za matajiri. Nasema ‘matajiri’ kwa sababu mkono mtupu tangu hapo haulambwi, na tunaelewa walio nazo tele benki si wengi mno, hasa nyakati hizi za janga la corona.Juzi Bunge limepitisha sheria inayosema kwamba mwanamke na mwanamume wanaoishi pamoja bila kufunga ndoa rasmi hawawezi kurithi mali iwapo mmoja kati yao ataaga dunia. Sheria hiyo inakinzana na Katiba, inayotambua wazi kuwa mwanamke na mwanamume wakiishi pamoja kwa miaka mitatu wanatambuliwa kuwa mke na mume.Iwapo mtu hatakimbia mahakamani kulalamika kwamba sheria hiyo mpya inawapa waliotawaliwa na taasubi ya kiume mshawasha wa kukiuka Katiba, basi itatumika ilivyo. Na hapo ndipo ambapo vimada walio radhi kuishi kisiri na matajiri wakisubiri miaka mitatu itimie ili wajitangaze wake zao watakapopata taabu sana.Nasisitiza kuwa vimada hao wanapaswa kutafakari sana kuhusu mustakabali wa mahusiano ya aina hiyo kwa sababu wanaume waliopitisha sheria hiyo hawakuwajali. Madume walipania kukinga mali yao dhidi ya wapenzi wao. Walisema wapenzi wa siri wana mazoea ya kujitokeza na kuwashtaki wajane ili nao wagawiwe mali mara tu mwanamume tajiri anapofariki.Kuna mambo matatu ya kupendeza kuhusu mtazamo wa wabunge wa kiume ambao walipitisha sheria hiyo kinyume na mapenzi ya wenzao wa kike. Kwanza, walizungumza kana kwamba wana hakika ya aslimia 100 kuwa wanaume walio na vimada ndio watakaofariki kabla ya vimada wao. Kuishi au kufa ni milki ya Mungu.Pili, walizungumza kana kwamba ni wanaume pekee waliojaaliwa nafasi ya hali katika jamii, hivi kwamba ndio tu wanaokuwa wahanga wa kutafuniwa mali wakifariki. Tunajua kuna wanaume – hasa vijana wa siku hizi ambao ni wavivu kupindukia – wanaolaza damu na kusubiri kutunzwa na wanawake wenye mafedha ya kumwaga.Kimsingi, kwamba Bunge lilipitisha sheria hiyo ni ithibati tosha kuwa wanaume wa Kenya wamekataa kubadilika – wanawatizama wanawake kama kupe wafyonza damu. Kwa hivyo, kutokana na ubinafsi wao wa kupindukia, wamejipa fursa ya kipekee ya kuchovya asali bila majukumu ya kulitunza buyu au kuuchonga mzinga.Ikiwa Katiba inatambua mwanamke na mwanamume wakiishi pamoja kwa miaka mitatu ni wanandoa halali, manufaa ya ndoa yenyewe ni yepi ilhali sheria hiyo mpya imeyatwaa? Wanaume walio na fikra kama hizo wanataka kuendelea kutumia wasichana wa watu kama shashi ambayo hutupwa bila shukrani kwenye chumba cha mtu yeyote mstaarabu.Kwa kuwa wanaume matajiri hawadhani wanaume maskini ni watu, hawajali wala kubali ni yepi yatakayowakumba iwapo wake zao wa miaka mitatu, tena matajiri, wataaga ghafla. Ajabu ni kwamba, kwa kuwa Kenya ni taifa la kibebari linalozingatia sera za uchumi huru, wanaume na ubabe wote huo hawatakosa vimada wa kutumia na kutupa. Kisa na maana? Wasiotahadhari wana mji wao; watu wanaotafuta mahusiano kwa madhumuni ya kunufaika kifedha bila kujali kitu kingine chochote hawakosekani.Mmoja akishupaza shingo na kudai ana heshima zake, wa pili ataiona hiyo kama fursa na kuitwaa mara moja!Wanataka pesa za haraka wajiendee zao. Hiyo ndiyo hali ya mahusiano nchini Kenya. Umalaya, biashara isiyohitaji mtaji, umebatizwa majina yanayotamkika vizuri.Ujuaji unaoitwa usasa haupaswi kuthaminiwa kuliko ukale wenye tija. Corona: Uhaba wa vifaa vya upimaji nchini SERIKALI imepunguza idadi ya watu wanaopimwa virusi vya corona kwa siku kutokana na ukosefu wa vifaa vya kupimia. Idadi ya watu wanaopimwa virusi vya corona imepungua kutoka 8,000 hadi 5,000 kwa siku.Jumla ya watu milioni 2 wamepimwa virusi vya corona tangu kisa cha kwanza kuripotiwa nchini mnamo Machi 23 mwaka jana. Kutokana na idadi ndogo ya watu wanaopimwa virusi hivyo, vinavyosababisha ugonjwa wa Covid-19, kuna hatari ya uenezaji zaidi wa maambukizi nchini.Taasisi ya Utafiti wa Matibabu (Kemri) ina uwezo wa kupima sampuli 35,000 kwa siku. Lakini kwa miezi miwili sasa imekuwa ikipima chini ya watu 100 kwani haijapokea vifaa vya kuendesha shughuli hiyo kutoka kwa serikali.“Kwa miezi miwili sasa, sitaki kukudanganya, hatujakuwa tukipima virusi vya corona. Tunapima tu watu wanaotaka kusafiri, husasan, watafiti wetu. Hatuna vifaa vya kupimia virusi vya corona,” akasema afisa wa Kemri aliyeomba jina lake libanwe kwa kuhofia kuandamwa na serikali. Tunasubiri serikali ituletee vifaa ili tuanze tena kupima wananchi,” akasema.Serikali pia iliacha mpango wake wa kutafuta watu waliotangamana na waathiriwa wanaopatikana na virusi vya corona. Hata hivyo, Lakini Mkurugenzi wa Afya ya Umma, Dkt Francis Kuria, alieleza kuwa sera ya serikali inasema ni watu tu wanaoonyesha dalili za virusi vya corona ndio wanahitaji kupimwa.Kenya imekumbwa na uhaba wa vifaa vya kupima corona huku nchi ikiwa katika hatari ya kupatwa na wimbi la nne la janga hilo. Dkt Kuria aliongeza kuwa Mamlaka ya Kusambaza Vifaa vya Matibabu Nchini (Kemsa) ilipokea vifaa 650,000 vya kupima corona Jumatatu, ambavyo vilipelekwa katika maeneo mbalimbali ya nchi siku ya Jumatano. Alikanusha ripoti kwamba baadhi ya vifaa vimekwama bandarini.“Vifaa vya kupima corona vilitua nchini kwa ndege. Kama kuna vilivyokwama bandarini mimi sijasikia,” akasisitiza.Dkt Ahmed Kalebi, mtaalamu wa matibabu ya virusi, asema hatua ya kupima idadi ndogo ya watu huenda ikazua hatari siku za usoni. “Inamaanisha kuwa kuna idadi kubwa ya watu wanaotembea na virusi vya corona bila kujua, na kuisambaza zaidi,” akasema. Akikashfu kukamatwa kwa majaji Muchelule na Chitembwe, Jaji Koome alisema “kama mkuu wa idara ya mahakama na mwenyekiti wa tume ya huduma za mahakama (JSC), hakujulishwa na DCI kama majaji hao walikamatwa”. Jaji Koome alisema majaji hao walimweleza jinsi maafisa wa idara ya uchunguzi wa jinai walivyowavamia katika afisi zao katika Mahakama Kuu Milimani na kupekuapekua afisi zao lakini hawakupata pesa zozote za hongo walizokuwa wamepokea. Licha ya kukiri kutiwa nguvuni kwa majaji Muchelule na Chitembwe kumezua kiwewe na taharuki katika idaara ya mahakama, Jaji Koome aliwahakikishia majaji wako salama na kazi yao imelindwa na Katiba.“Msihofu, muendelee kutekeleza kazi zenu bila woga. Haki zenu na kazi yenu imelindwa na Katiba,” Jaji Koome aliwaeleza majaji wote katika idara ya mahakama.Jaji Koome aliye pia Rais wa Mahakama ya Juu na mwenyekiti wa JSC alisema majaji hao walihojiwa na kuandikisha taarifa kisha wakaruhusiwa kwenda nyumbani. “Nani yuko salama ikiwa majaji ambao hutunza katiba ya nchi hii wanakamatwa kiholela pasi sababu yoyote maalum,” alisema Bw Omari. Bw Ombeta alieleza mahakama kuwa sheria na haki za majaji hao wawili zimekandamizwa na maafisa hao waliowakamata bila sababu na bila kibali cha korti kilichowawezesha kuwahoji na kupekua afisi zao. ”Katika kile kinachoonekana kuwa tofauti kati ya DPP na DCI katika utenda kazi , Bw Haji alisema afisi yake haijapokea faili za majaji hao wawili za madai ya ufisadi. Katika taarifa, Bw Haji alikanusha kutoa maagizo majaji hao watiwe nguvuni. Akikanusha madai ya chama cha wanasheria nchini (LSK) kikimlaumu Haji kwa kukamatwa kwa majaji hao, kinara huyo wa afisi ya DPP alisema hajapokea faili kutoka kwa afisi ya DCI akiomba ushauri. Ziara hiyo ya Rais Kenyatta eneo la Magharibi inasubiriwa kwa hamu na ghamu na wakazi wa eneo hilo japo limegawanyika kisiasa. Baadhi ya wanasiasa wanaegemea mrengo wa kiongozi wa ANC Musalia Mudavadi na mwenzake wa Ford Kenya Moses Wetang’ula kwa upande mmoja huku wengine kama vile Waziri wa Ugatuzi Eugene Wamalwa, Katibu Mkuu wa COTU Francis Atwoli na Gavana Oparanya wakiegemea mrengo hasimu ambao ni wandani wa kiongozi wa ODM Raila Odinga. Kamishna apiga marufuku wakazi kula matangani Akizungumza na wanahabari ofisini mwake mjini Bungoma, Bw Kimiti alionya kuwa mazishi yataruhusiwa tu kufanyika kwa muda wa saa 72 kama ilivyoamrishwa na serikali.Vilevile, waombolezaji ni 50 pekee kujumuisha jamaa na marafiki wa karibu wa mwendazake. “Tumepata kuwa nyakati za mlo na densi matangani watu wanatangamana mno, na hilo limechangia ongezeko la maambukizi ya corona nchini,” alieleza.Pia alionya yeyote atakayepatikana nje kuanzia saa moja jioni atakamatwa, ikiwemo waendeshaji bodaboda. Wanaofanya kazi masaa ya kafyu kuwa watakamatwa na kushukiwa kuwa wezi.Alionya watu kuuchukulia ugonjwa huo tahadhari kwa kuwa wengi wamepoteza wapendwa wao kupitia virusi hivyo. “Msipuuze ugonjwa huu kwa kuwa wengi wamepoteza wapendwa wao hasa kwa kutojali,” alionya.Alisema pia kuwa watakaohudhuria mazishi na kuleta fujo hasa wanasiasa wanaoleta machafuko kwenye matanga watachukuliwa hatua. “Ni jambo la kusikitisha ikiwa familia imepoteza mpendwa wao na wengine kuhudhuria mazishi nia yao ikiwa ni kuleta fujo ikiwemo wanasiasa,” alisema kamishna huyo.Kadhalika, alisema kuwa polisi watahudhuria mazishi ili kuhakikisha kuwa Amani imedumishwa na watu kufuata kanuni za serikali za kudhibiti msambao wa corona. Bw Kimiti aliwaomba wakaazi hao kushirikiana na serikali kwa kuzingatia kanuni zilizotolewa kama vile, kuosha mikono kila mara, kuvaa barakoa na kutokaribiana ili kupambana na janga hilo.Aliwaonya polisi ambao wanachukua hongo kutoka kwa wamiliki baa na kuwaruhusu kufanya kazi wakati wa kafyu kuwa watachukuliwa hatua. “Watakao patikana wakifanya kazi wakati wa kafyu watakamatwa. Polisi ambao wanachukua hongo kutoka kwa wamiliki baa watakamatwa na kujibu mashaka mbele ya korti,” alisema.Yeyote atakayepatikana nje kuanzia saa moja jioni atakamatwa. Aliwaonya waendeshaji bodaboda wanaofanya kazi masaa ya kafyu kuwa watakamatwa na kushukiwa kuwa wezi.Katika siku mbili zilizopita, polisi wamewakamata waendeshaji bodaboda pamoja na wamiliki baa wengi waliovunja kanuni za kafyu. “Wengi wamekamatwa kwa kupatikana nje hasa masaa ya kafyu. Kila mmoja ahakikishe kuwa amefika kwake kabla ya saa moja usiku,” alisema Bw Kimiti. Mlalamishi alijibu nakusema “Sitaki kuendelea na hii kesi. Nilipata gari langu na nimeridhika polisi walitekeleza kazi yao ipasavyo. Nimemsamehe mshtakiwa. Tamatisha kesi dhidi yake.”Mshtakiwa alikabiliwa na shtaka la badala la kupatikana na gari mjini Mombasa akijua imeibwa ama kupatikana kwa njia isiyo halali. Gari hilo lilipatikana Shanzu mjini Mombasa.Baada ya kuiba teksi hiyo Monticelli alimwajiri dereva awe akiendesha kazi ya teksi Bamburi na Shanzu mjini Mombasa.Mshtakiwa alikuwa amemkodisha tesksi hiyo kwa matembezi yake akiwa ziarani Nairobi. Alikanusha mashtaka hayo na kuomba aachiliwe kwa dhamana.Mararo alisema wazazi wake walienda kumwona Kavuthi hospitali na pia walienda kuwaona watu wa familia ya mhasiriwa huyo.Muturi na Nzisa aliyechapwa risasi ya tumbo walitibiwa na kuruhusiwa kwenda nyumbani. Serikali italipa fidia ya Sh14 bilioni kwa walioshambuliwa na wanyamapori – Balala WAZIRI wa Utalii, Bw Najib Balala amehimiza Shirika la Wanyamapori (KWS), kujenga uhusiano mwema na jamii kwa kuihamasisha jinsi ya kuepuka mashambulizi kutoka kwa wanyamapori. Hatua hiyo alisema itasaidia kupunguza mizozo kati ya binadamu na wakazi, ambapo visa hivyo vimesababisha vifo na majeraha. “KWS tafadhalini wekeni juhudi za kuhakikisha kuna uwiano na jamii na muweze kuwafundisha watu wapate kuelewa namna ya kuishi na wanyama,” alisema Bw Balala. Alisema kwa kipindi cha miaka mitatu, serikali ya kitaifa imetumia takriban Sh2 bilioni kulipa fidia kwa wananchi walioashambuliwa na wanyamapori nchini. Akizungumza na wanahabari katika eneo la Watamu, Kaunti ya Kilifi, Bw Balala alisema jumla ya fedha zinazostahili kulipwa wananchi walioathirika kutokana na mashambulizi ya wanyama ni Sh14 billioni. “Pesa zilizopaswa kulipwa kama fidia kwa jamii zilizoathirika na mashambulizi ya wanyamapori ni Sh14 bilioni ila kufikia sasa ni Sh2 bilioni pekee ambazo serikali imelipa fidia kwa wananchi,” alisema Bw Balala. Aliongeza, “Watu wanaoishi karibu na wanyama wanafaa kuwa waangalifu zaidi ili kuepuka kutokea kwa visa kama hivi. Lazima tuweke mikakati ya kupunguza shida hizo.” Ni kauli ambayo imeungwa mkono na mkurugenzi mkuu wa shirika la KWS, Bw John Migui Waweru. Bw Waweru alisisitiza haja ya gharama hizo kupungua huku akidokeza kuwa tayari wanaendelea kutoa hamasa katika jamii ili kuepusha mizozano kati ya binadamu na wanyama. ‘Gharama itapungua na tungependa kuiona ikipungua lakini wale wananchi ambao wanaishi na wanyama lazima waelewe kuwa kuna mbinu zile ambazo wanaweza kuishi,’ alisema Bw Waweru. Waganga waonywa dhidi ya kutibu wasichokielewa MUUNGANO wa kitaifa wa waganga wa mitishamba (NATHEPA), tawi la Lamu, limehimiza wanachama wake waelimishwe dhidi ya kutibu maradhi ambayo si ya kiwango chao. Muungano huo umeiomba serikali kupitia wizara ya afya kuandaa kongamano ambalo litasaidia kuwahamasisha. Mwenyekiti wake, Bw Ali Salim, alielezea hofu kwamba baadhi ya wanachama wake wamekuwa wakidai wana uwezo wa kuwatibu wagonjwa wa maradhi kama vile Ukimwi, Covid-19, polio na mengineyo, hali ambayo ni hatari. Bw Salim alikiri kuwa waganga wengi hukumbwa na kipindi kigumu kutambua maradhi yasiyo ya kiwango chao kwa kuwa hawana njia za kubaini au kutambua dalili za maradhi hayo. “Zamani tulikuwa hatuna la kuhofia kwani hakukuwa na maradhi ya kiajabu kama dunia ya leo. Kwa sasa kumechipuka maradhi, ikiwemo Ukimwi, polio na Covid-19. Maradhi haya ni vigumu kuyashughulikia,’ akasema. Pia alihofia kuwa katika harakati za kutibu kile wasichokielewa, baadhi yao huenda wakaambukizwa hasa ikiwa ni maradhi ya kuambukiza. Waganga hao pia wanaomba serikali iwasaidie kwa vifaa vya kujikinga wanapookuwa kazini sawa na madaktari hospitalini. “Ningeisihi serikali kutambua sekta hii muhimu ya waganga. Watupe barakoa, glovu na hata magwanda maalum ili tujikinge tunaposhughulikia wagonjwa wetu ili tusiambukizwe,” akasema Bw Mohamed mmoja wa wanachama wa muungano. Wakazi hasa wale wa visiwa vya mbali na wa msitu wa Boni hutegemea sana huduma za madaktari wa mitishamba kutokana na hali mbovu ya miundomsingi. Mabilioni ya miradi ya serikali ndiyo ‘hutafunwa’ zaidi – Ripoti MIRADI inayofadhiliwa na fedha za walipa ushuru ndiyo inayotafunwa zaidi na maafisa fisadi serikalini, ripoti ya Mkaguzi Mkuu wa Hesabu za Serikali imefichua. Hili ni kinyume na miradi inayoendeshwa na wafadhili, kwani fedha zinazotumika huwa zinasimamiwa kwa njia nzuri. Usimamizi mzuri wa miradi hiyo huwa unazima nafasi ya fedha hizo kuporwa. Hilo pia limeifanya miradi hiyo kuibuka bora kinyume na ile inayofadhiliwa na serikali. Ripoti hiyo inaitaja miradi inayofadhiliwa na wahisani kuwa miongoni mwa ile inayofanya vizuri zaidi nchini.Kwenye tathmini iliyoendeshwa katika Mwaka wa Kifedha wa Serikali wa 2019/20, Mkaguzi Mkuu wa Hesabu za Serikali, Bi Nancy Gathungu, alisema hakukuwa na matatizo ya kifedha katika miradi hiyo. Katika Wizara ya Afya, wakaguzi wa matumizi ya fedha walibaini tofauti kubwa za kifedha kwenye stakabadhi zilizowasilishwa kwao na idara mbalimbali. Wataalamu wa masuala ya kiuchumi nchini wanasema kuwa hali hiyo inaonyesha mianya na mapungufu yaliyopo serikalini, ambako fedha zilizotengwa huporwa ama hutumiwa vibaya kutokana na ukosefu wa taratibu zifaazo katika kufuatilia matumizi yake. “Sababu kuu ni kuwa wanajua wataitwa kueleza walivyozitumia. “Hata hivyo, hali ni kinyume kwa miradi ya serikali, ambapo kuna mianya mingi ambayo hutumiwa na maafisa waporaji kufuja fedha za umma,” akasema Bw Noah Wamalwa kutoka Taasisi ya Masuala ya Kiuchumi (IEA). Hali imekuwa kama hivyo katika miaka ya awali, ambapo miradi iliyofadhiliwa na wahisani huwa inafanya vizuri katika ubora wake na matumizi ya fedha. Kwenye ripoti ya kukagua matumizi ya fedha za serikali ya 2018/19, zaidi ya nusu ya miradi 188 inayoendeshwa na wahisani iliorodheshwa kusimamiwa kwa njia nzuri. Miradi hiyo ilipata alama za juu sana kuhusu usimamizi wake.Kati ya miradi 10 bora nchini, saba imekuwa ile inayoendeshwa na wafadhili. “Ripoti hizo ni muhimu sana ili kuhakikisha tunaendelea kupata ufadhili kutoka kwa wahisani. Hilo ndilo suala kuu ambalo wafadhili wengi wamekuwa wakizingatia,” ikasema taasisi hiyo. Hii ni sehemu ya msururu wa mwongozo ambao anatarajia kutekeleza nchini endapo atachaguliwa kuwa Rais katika uchaguzi mkuu ujao. “Taifa hili linapaswa kuwa na mfumo maalum wa kuhakikisha kuwa wafanyakazi wa umma wanalipwa mishahara na marupurupu kulingana na utendakazi wao ili sekta hiyo ivutie wafanyakazi wengi wenye ujuzi mkubwa,” Bw Odinga akasema kwenye taarifa. Akaongeza: “Hii ndiyo njia ya kipekee ya kuhakikisha wanauma na wanawake wenye ujuzi mkubwa wanajiunga na utumishi wa umma. Baada ya hapo, tunaweza kufanya ukadiriaji wa utendakazi wa sekta ya umma kwa kuwahakikisha wafanyakazi wote wanatia saini mkataba wa utendakazi.” Utalii wapigwa jeki Lufthansa ikizindua safari SEKTA ya utalii nchini imepigwa jeki baada ya Kenya kupokea ndege ya watalii kutoka Frankfurt, Ujerumani katika uwanja wa ndege wa Moi mjini Mombasa. Ndege hiyo ni ya kwanza aina ya Eurowings kutoka kampuni ya Lufthansa, iliyotoka Ulaya na ilikuwa imebeba watalii 150. Akizungumza mjini Mombasa baada ya kukaribisha ndege hiyo Jumapili alfajiri, Katibu Mkuu wa Wizara ya Utalii, Bi Safina Kwekwe alisema safari hiyo imeleta matumaini kwa sekta ya utalii iliyokuwa imedidimia tangu janga la virusi vya corona lilipoanza kutikisa dunia. Ndege hiyo itakuwa ikitua Mombasa mara mbili kwa wiki, Jumapili na Alhamisi. Balozi wa Ujerumani humu nchini, Bi Annette Gunther ambaye alikuwa Mombasa kuilaki ndege hiyo alisema safari hiyo ya ndege inaashiria pia uhusiano mwema ulioko kati ya nchi ya Kenya na Ujerumani. Watalii Wajerumani wamekuwa wakitembelea maeneo ya Kenya hasa Pwani kwa miaka mingi na baadhi yao wamefanya miji kama vile Malindi na Mtwapa kuwa makao yao. “Kampuni nyingi ambazo zinakuja kufanya biashara Kenya huwa haziondoki, na tunajua pia ndege hii haitakuwa ya mara moja tu bali itaendelea kwa miaka ijayo,” Bi Gunther alieleza. Itakapofika mwaka ujao, ndege hiyo itaanza kutua Mombasa mara nne kwa wiki. Wadau katika sekta ya utalii nchini Kenya pia wamefurahia kuja kwa ndege hiyo wakisema kuwa wanatarajia ndege zaidi za kukodisha kutua Mombasa. “Tumeona katika siku za hivi majuzi idadi ya watalii kutoka nchi za nje inaongezeka. Hii ina maana kuwa sekta hii yetu iliyokuwa imeathirika na janga la corona itaimarika,” alisema Bw Wasike Wasike, ambaye ni naibu mwenyekiti wa Chama cha Wahudumu wa Hoteli (KAHC). Alisema hoteli nyingi zimejiratayarisha ipasavyo kuhakikisha kuwa afya ya wageni wao ni salama kwa kuzuia maambukizi ya virusi vya corona. Tangu mwaka 2020, maelfu ya wafanyikazi wa hoteli na mashirika mengine ya utaliii walipoteza kazi baada virusi vya Corona kuongeza na kusababisha nchi nyingi kukomesha usafiri wa nje. Eneo la Pwani linategemea sana watalii wa kigeni, mara nyingi wakazi hufanya biashara na watalii hao na mwishowe kujiendeleza kimaisha. WANAWAKE saba walikamatwa mnamo wikendi kwa madai ya kuendesha biashara ya kutengeneza pombe haramu katika mtaa mmoja wa mabanda. Aidha, zaidi ya lita 100,000 za pombe aina ya Kangara zilinaswa na kuharibiwa. Operesheni hiyo iliendeshwa na maafisa wa polisi wa kutoka kituo cha Industrial Area na kile cha Reuben. Msako huo ulifanyika katika mtaa wa mabanda wa Mukuru-Kwa Reuben ulioko katika kaunti ndogo ya Embakasi Kusini. Mkuu wa polisi katika eneo la Makadara, Bw Timon Odingo aliambia Taifa Leo kwamba wateja wa washukiwa walifanikiwa kukwepa mtego wa polisi. Wakati wa msako huo, kulikuwa na sinema ya bwerere baada ya wakazi kusitisha shughuli zao za kila siku ili washuhudie matukio. Bw Odingo aliongeza kwamba washukiwa sugu hao walikuwa wakiendesha kiwanda cha kutengeneza chang’aa katika mtaa huo kwa muda mrefu. Isitoshe, wateja walikuwa wakinunua pombe hiyo kwa bei ya jumla kisha nao wakienda kusambazia wauzaji wa rejareja katika mitaa mingine Kaunti ya Nairobi. “Kilikuwa ni kiwanda cha kutengeneza chang’aa kwa muda mrefu huku kukiwa na mchezo wa paka na panya kati yao na maafisa wetu kila wakati operesheni ikipangwa. Hata hivyo, siku zao arobanne zimetimia,” Bw Odingo akanena. Kwa mujibu wa ripoti za ujasusi, wauzaji wa pombe haramu wamechangia pakubwa utovu wa usalama katika maeneo mengi kaunti ya Nairobi huku vijana wakizama kwa uraibu wa ulevi. Vile vile, Bw Odingo alifichua kwamba baadhi ya nyumba za kuuzia pombe haramu hutumiwa pia kama maficho ya wahalifu. Kadhalika, aliongeza kwamba vijana wengi wamezembea na kulegeza kamba katika kuchapa kazi kwa minajili ya ujenzi wa taifa. Isitoshe, baadhi ya wanaume wameshindwa na shughuli za kuwajibikia ndoa zao nyumbani huku wake zao wakitumia mashirika mbalimbali kulalamika kuhusu ndoa zao kusambaratika. Mapema mwaka 2020, msako mwingine sawa na huo uliendeshwa na aliyekuwa mkuu wa tarafa ya South B, Bw Barre Ahmed katika mitaa ya mabanda ikiwemo Kayaba, Hazina, Fuata Nyayo, Mariguini na Commercial. “Wakati huo tulikamata washukiwa zaidi ya kumi na kuharibu aina mbalimbali ya pombe haramu isiyopungua lita zaidi ya 50,000,” Mwenyekiti wa usalama katika mtaa wa mabanda wa Kayaba, Bw Jacob Ibrahim akasema. Kwingineko, maafisa wa utawala walifanya msako mkali ambao haujawahi kufanyika katika kaunti ndogo ya Makadara miaka kadhaa iliyopita. “Operesheni zilizofanywa na aliyekuwa mkuu wa tarafa ya Makadara, Bi Margaret Mbugua na aliyekuwa kamanda wa polisi katika kambi ya Lunga Lunga, Inspekta Alphonce Nzova Mulinge zimekuwa kumbukumbu katika rekodi za serikali hadi wawili hao wakapandishwa vyeo vyao,” mdokezi kutoka kitengo cha polisi akaambia wanahabari. Polisi wadaiwa kurusha kilipuzi katika baa POLISI wamehusishwa na mlipuko uliofanyika katika baa moja mjini Isiolo mnamo Jumanne alfajiri huku habari mpyazikiashiria kuwa kilipuzi hicho kilirushwa na afisa wa polisi. Imebainika kuwa kisa hicho ambapo mwanaburudani mmoja alijeruhiwa hadi nyeti zake zikakatika, huenda hakikusababishwa na jaribio la kulipiza kisasi katika mgogoro wa kimapenzi. Ripoti za awali ziliashiria kuwa mshukiwa anayesemekana kuwa afisa wa polisi, alikuwa anamlenga kwa kilipuzi hicho, mwanamke waliyetengana naye miezi mitatu iliyopita. Hata hivyo, kilimwangukia mtu mwingine aliyekuwa kilabuni humo na kulipuka alipokuwa amekishikilia kwa nguvu ili kisianguke kwenye sakafu. Wafanyakazi katika baa hiyo ya Genesis Pub, ambayo sasa ni eneo la uhalifu, walidai kuwa kilipuzi hicho kilirushwa katika baa hiyo na wanaume waliovaa magwanda ambao walikuwa wakipiga doria usiku wa tukio hilo. Baa hiyo ilikuwa ikiendesha shughuli zake wakati wa saa za kafyu japo maafisa hawajamkamata mtu yeyote akiwemo mmiliki wa kilabu hicho kwa kukiuka sheria hizo za Covid-19. Aidha, wafanyakazi hao walidai kuwa kabla ya kisa hicho kutokea, baadhi ya maafisa wa polisi walizuru jengo hilo na kumwamrisha mhudumu wa kike aliyekuwa kwenye kaunta, kuwaruhusu waingie la sivyo wangejutia. “Aliwaeleza (maafisa) kwamba hakuwa na funguo za lango kuu. Waliingia kwa kutumia mlango wa chumba jirani cha kibiashara lakini akawasihi wasubiri huku akisaka funguo,” mfanyakazi mmoja alieleza Taifa Leo. Karibu dakika mbili baadaye, huku wakiwa wamechoka kusubiri na wakiwa wameghadhabika, afisa mmoja anadaiwa kurusha kilipuzi ndani ya kilabu hicho ambapo watu kadhaa walikuwa wameketi wakijiburudisha kwa vinywaji, mfanyakazi mwingine alisema. “Kifaa hicho kilikuwa na nguvu nyingi. Jengo lote lilitikisika, likapasuka na vifusi kuporomoka huku likimwangukia mwanaburudani mmoja na kunyofoa nyeti zake na kujeruhi miguu yake. “Mali nyingineyo katika jengo hilo ikiwemo friji na vileo pia iliharibiwa,” alisema. Pamoja na timu hiyo ya maafisa wa polisi, ambayo gari lao lilionekana likiwa limeegeshwa nje ya baa jirani, alikuwemo afisa mkuu wa polisi ambaye wengi waliozungumza, walisema wanamjua vyema. Huku polisi wakichelea kuzungumza kuhusu wanachokifahamu na kusisitiza kwamba uchunguzi unaoendelea utasaidia tu kubaini kilichotokea kabla na wakati wa tukio hilo, Taifa Leo imefichua kwamba makachero wamekuwa wakijikuna kichwa kutegua kitendawili hicho. Familia ilieleza kusikitishwa na hatua ya maafisa wa DCI eneo hilo kuwazuia kuchukua mwili wa mwana wao kwa mazishi ya Jumamosi kama ilivyokuwa imepangwa. “Tulikuwa tumekubaliana na DCI kuhusu taratibu za upasuaji na mipango ya mazishi. Sielewi ni kwanini ninazuiwa kuchukua mwili wa mwanangu ili kwenda kuuzika,” alihoji Bw Kibor huku akibubujikwa na machozi. Kwa mara ya kwanza tangu kifo cha konstebo Kangogo familia iliandikisha taarifa kuhusu kifo chake katika afisi za DCI mjini Iten. “Nilikuwa katika afisi za DCI leo asubuhi pamoja na mwanangu Mark Kangogo, kuandikisha taarifa kama inavyohitajika. Kilichopaswa kufuata ni idara kutoa ripoti ya upasuaji na kisha kuachiliwa kwa mwili wa marehemu. Hata hivyo, nilishangazwa sana na mwelekeo ambao matukio yamechukua,” alieleza Mzee Kibor aliyewahi kuhudumu kama inspekta wa polisi. Mbunge wa Mathira ashtakiwa kwa ufisadi wa Sh7.4bilion MBUNGE wa Mathira Bw Rigathi Gachagua aliyeshtakiwa Jumatatu kwa ufisadi na ulaguzi wa pesa Sh7.4bilioni aliachiliwa kwa dhamana ya Sh12milioni huku akishauriwa awasilishe kesi mahakama kuu alipwe fidia kwa kukandamizwa haki zake alipokamatwa Ijumaa (Julai 23) na kuzuiliwa wikiendi yote. Wakili Kioko Kilukumi alieleza Taifa Leo kuwa atawasilisha kesi kumshtaki Mkurugenzi wa Idara ya Uchunguzi wa Jinai (DCI) kwa kukaidi maagizo ya mahakama kuu.“Mahakama kuu ilimwagiza DCI na Mkurugenzi wa Mashtaka ya Umma (DPP) wakome mara moja kuwatia nguvuni washukiwa Ijumaa na kuwafungia ndani wikiendi hadi Jumatatu kabla ya kuwafungulia mashtaka,”alisema Bw Kilukumi. Mahakama ilijulishwa Gachagua aliingizwa ndani ya gari iliyopelekwa kwa mwendo wa kasi mithili ya ndege ya Concord kuzuiliwa Nairobi.Alikamatwa kutoka nyumbani kwake Mathira kaunti ya Nyeri na maafisa zaidi ya 20 waliozingira makazi yake. “Afisi ya DPP ndiyo inayowakilisha DCI kortini na kamwe haipasi kujitenga na vitendo vya ukiukaji wa sheria, ”Bw Kilukumi alisema.Ombi hilo halikupokewa kwa raha na DPP kupitia kwa kiongozi wa mashtaka Bw Victor Owiti. “Afisi ya DPP haihusiki na kutiwa nguvuni kwa mshukiwa yeyote. Hiyo ni kazi ya polisi,” Bw Owiti alisema.Bw Owiti alisema mshtakiwa amefikishwa kortini katika muda uliowekwa wa masaa 24.Alisema afisi ya Inspekta Jenerali wa Polisi (IG) iko tofauti kabisa na afisi ya DPP. Bw Gachagua aliyetiwa nguvuni Ijumaa usiku wa manane na maafisa zaidi ya 20 wa uchunguzi wa jinai (DCI) alifunguliwa mashtaka sita ya ulanguzi wa pesa na kujitajirisha na pesa za umma akijua zimepatikana kwa njia ya ulaghai.Bw Gachagua alishtakiwa pamoja na watu wengine wanane ambao hawakufika kortini. Bw Gachagua anayewakilisha kampuni ya Rapid Medical Supplies Limited alishtakiwa peke yake kati ya kumi hao.Alikabiliwa na mashtaka ya kujipatia kwa njia sisizo hali mabilioni kutoka kaunti za Nyeri, Bungoma na Kwale kati ya 2013 na 2020. Mwanasiasa huyo alikanusha mashtaka sita.Kati ya 2013 na 2020 jijini Nairobi, Bw Gachagua alishtakiwa na ulanguzi wa zaidi ya Sh7.3bilioni kwa kuziweka katika akaunti zake tatu akijua zimepatikana kwa njia ya ufisadi.Akaunti hizo ziko katika Benki ya Rafiki Micro Finance iliyoko jijini Nairobi. Bw Gachagua alikabiliwa na shtaka la ulanguzi wa Sh104,821,205 kutoka kaunti ya Bungoma kati ya Januari na Septemba 2019.Hakimu alielezwa kuwa Bw Gachagua alilangua zaidi ya Sh7.5milioni kutoka kaunti ya Kwale akiwa na ufahamu pesa hizo zilipatikana kwa njia ya ufisadi. Kati ya Mei 2015 na Desemba 2016, Bw Gachagua na washtakiwa wengine tisa walishtakiwa kula njama za kuipora kaunti ya Nyeri Sh27,493,860.Pia alishtakiwa kupokea Sh6milioni kwa njia ya ulaghai akidai zilikuwa za kuuzia hospitali ya kaunti ya Nyeri mashine ya kutibu maradhi ya figo. Akimwachilia Bw Gachagua kwa dhamana hakimu alimwamuru asiwavuruge mashahidi.Pia alimwagiza aweke pasipoti yake kortini kama mojawapo ya masharti ya kuachiliwa kwa dhamana.Bw Mugambi alimwachilia Bw Gachagua kwa dhamana ya Sh25milioni na mdhamini mmoja wa kiasi sawa na hicho. “Ikiwa utashindwa kulipa dhamana kufikia saa kumi na moja alasiri utapelekwa katika gereza la Viwandani kuzuiliwa humo hadi utakapolipa dhamana,” Bw Mugambi alimweleza mshtakiwa.Mshtakiwa alilipa dhamana hiyo ya Sh12milioni na kuondoka katika seli za mahakama saa kumi na moja na dakika 20. Katika cheti cha mashtaka Bw Onsongo alijitambua kwa Bw Ndirangu kuwa yeye Gavana wa Kisii “Fred Ongwae”…jina kamili la gavana huyo ni James Ongwae,Bw Onsongo alishtakiwa alijitambua kuwa Bw Ongwae kwa mlalamishi kati ya Machi 16 na Aprili 6 2021. Naye Ndubi alishtakiwa kuchomoka na zaidi ya Sh0.2m.Shtaka lilisema mnamo Julai 25 katika afisi za Guardian katika mabohari ya shirika la Reli yaliyoko kwenye barabara ya Haile Sellasie Avenue walikula njama za kuiba pesa za kampuni hiyo ya Guardian. Bi Njagi alijulishwa washtakiwa walikuwa wameachiliwa kwa dhamana ya Sh50,000 uchunguzi ulipokuwa unaendelea.“Bi Mulati ambaye ni afisa mkuu wa MCSK alishuhudia tu mikataba ya mauzo ya magari haya tisa kwa niaba ya bodi,” Dkt Okubasu alimweleza hakimu. Kulingana naye, polisi wamekuwa na tabia ya kutaka kuwanyima washukiwa na washtakiwa uhuru wao kabla upelelezi kuhusu kesi za uhalifu haujakamilika. Alisema hilo ni mojawapo ya changamoto ambazo zimekuwa zikiathiri huduma za mahakamani kitaifa. “Ni muhimu kwa mahakama kufanya utathmini wa masuala yote yanayohusu kukamatwa kwa mshukiwa, hasa polisi wanapowakamata bila kuwepo kwa agizo la mahakama. Inafaa kuwe na sababu za kutosha na kuridhisha kuelezea sababu mtu anashukiwa kuhusika katika uhalifu. Haitoshi kusema kuwa mshukiwa ana mienendo fulani inayotiliwa shaka,” akasema. Uamuzi wa Jaji Nyakundi huenda ukatumiwa na wananchi wengine ambao hulalamikia kukamatwa kwao na kuekwa kizuizini bila sababu, ambapo polisi huelekea mahakamani baadaye kuomba muda zaidi wa kukamilisha uchunguzi. Bw Rao aliyeteuliwa kama meneja mrasimu na KCB mnamo Septemba 24, 2019, amekuwa akihusika na utengenezaji wa kemikali ya ethanol hadi kufikia Machi mwaka huu, katika harakati za kuimarisha mapato na kustawisha shughuli za kiwanda hicho. Kampuni hiyo ilikuwa imesimamisha utengenezaji huo, kutokana na upungufu wa malighafi inayotumiwa kuzalisha kemikali hiyo. Pendekezo vyeti vya kuzaliwa vitumike kusajili wapigakura MAPENDEKEZO ya kutaka wananchi waruhusiwe kutumia vyeti vya kuzaliwa kujisajili kupiga kura yanaendelea kutolewa huku kukiwa na malalamishi kuhusu ugumu wa vijana kupata vitambulisho vya kitaifa. Tume Huru ya Uchaguzi na Mipaka (IEBC) imethibitisha kupokea mapendekezo aina hiyo kutoka kwa baadhi ya wanasiasa wanaotaka wananchi walio na umri wa zaidi ya miaka 18 waruhusiwe kutumia vyeti vya kuzaliwa kujiandikisha kupiga kura. Kisheria, mtu anayetaka kujisajili kuwa mpigakura huhitajika kuwa na kitambulisho cha kitaifa au paspoti halali. Msimamizi mkuu wa IEBC katika Kaunti ya Kilifi, Bw Abdul Wahid Hussein, alisema wito huo wa wanasiasa tayari umekuwa ukiungwa mkono na baadhi ya wananchi. Hata hivyo alisisitiza kuwa kwa sasa mfumo huo hauwezi kutumiwa kwani sheria za uchaguzi haziruhusu. “Tumepokea mapendekezo ya baadhi ya wananchi kwamba wale vijana walio na umri wa zaidi ya miaka 18 wasajiliwe kuwa wapigakura kwa kutumia vyeti vya kuzaliwa. Tunataka kuwaambia kwamba vyeti hivyo vinakosa baadhi ya matakwa yanayohitajika ili kumsajili mtu kuwa mpigakura,” alisema Bw Hussein. Mapendekezo hayo yalikuwa yametolewa na baadhi ya wanasiasa wakiongozwa na diwani wa wadi ya Gongoni, Bw Albert Kiraga na Kiongozi wa Chama cha Kadu Asili, Bw Gerald Thoya. Wanaounga mkono pendekezo hilo walidai kuwa inawezekana kutumia vyeti hivyo kwa vile ndivyo hutumiwa na serikali kuwasajili watahiniwa wa mitihani ya kitaifa ya KCPE na KCSE bila dosari. Bw Thoya vile vile alisema kumekuwa na ulegevu katika ofisi husika ya usajili wa vitambulisho, hali inayowafanya wakazi wengi kususia kuenda kuchukua vitambulisho vyao. Hii ni licha ya kuwa, Tume Huru ya Uchaguzi na Mipaka (IEBC), iliratibisha kampeni za uchaguzi zianze rasmi Mei 30, 2022 hadi Agosti 6, 2022. Baadhi ya watumishi wa umma wakiwemo mawaziri na makatibu wa wizara pia wameonekana wakijipigia debe wanapojiandaa kuwania viti vya kisiasa mwaka ujao. Kulingana na ratiba ya maandalizi ya uchaguzi iliyotolewa na IEBC, watumishi wa umma watahitajika wawe wamejiuzulu ifikapo Februari 9, 2022 ikiwa wanataka kuwania viti vya kisiasa. “Kuna maafisa wa utumishi wa umma ambao tayari wamejitosa katika kampeni kali za kisiasa huku wakiegemea pande tofauti za vyama vya kisiasa. EACC inahitaji mtumishi yeyote wa umma anayetamani kuingia siasa kwa maandalizi ya 2022 ajiuzulu, au wawe na subira hadi wakati ufaao utakapofika,” akasema Afisa Mkuu Mtendaji wa EACC, Bw Twalib Mbarak. Akizungumza jjini Mombasa wakati wa kongamano la wadau wa kupambana na ufisadi, Bw Mbarak alisema mienendo ya watumishi wa umma kupiga kampeni wakati bado wako afisini ni ukiukaji wa sheria za maadili mema. Wiki iliyopita, baadhi ya wanasiasa walitaka IEBC ichukue hatua za haraka dhidi ya wanasiasa ambao tayari wanaendeleza kampeni zao za 2022. Seneta wa Kaunti ya Kilifi, Bw Stewart Madzayo, alilalamika kuwa kuna wanasiasa ambao tayari wameanza kusambaza mabango na fulana zinazoeleza maazimio yao ya kisiasa ya 2022. Wafugaji na wafanyabiashara wahimizwa kutathmini namna ya kusafirisha mifugo Dkt Victor Yamo kutoka shirika la kimataifa linaloangazia masuala ya mifugo na wanyamapori – World Animal Protection – amesema mbinu nyingi zinazotumika nchini kusafirisha mifugo zinakiuka haki za wanyama. Tufundishwe jinsi ya kuvua samaki na si kuletewa samaki, asema Peter Kenneth Kenneth kwa upande wake amesema ahadi kama hizo ni hadaa tupu kwa sababu “sisi tuna bidii na tunataka kufundishwa jinsi ya kuvua samaki na wala sio kuletewa samaki.” “Pesa za serikali huwa hazisambazwi jinsi ambavyo ninaskia wengine wakisema, ati watakuwa wakiwapa wafanyabiashara ili wajiimarishe,” akasema. Ameonekana kumshambulia Naibu Rais William Ruto. Mnamo Jumapili, akizungumza eneo la Nyandarua, Ruto alisema endapo atamrithi Rais Uhuru Kenyatta 2022, serikali yake itakuwa ikitengea wafanyabiashara mgao wa fedha sawa na Hazina ya Kitaifa ya Ustawishaji Maeneobunge (NG-CDF). Bw Kenneth alisema hayo Jumanne kwenye hafla ya wanamuziki iliyoandaliwa eneo la Ndakaini, Kaunti ya Murang’a lakini ambayo kwa asilimia kubwa imesheheni mbwembwe za wanasiasa. Katika hafla hiyo iliyowaleta pamoja waimbaji kutoka sehemu mbalimbali za nchi na ambapo walitumia jukwaa hilo kuelezea matatizo yao katika ulingo wa muziki, mbunge wa Igembe Kaskazini, Maoka Maore pia alitilia mkazo kauli ya Bw Kenneth. Lynn anaamini ipo siku watakubali kazi yake katika uigizaji LYDIA Adhiambo Owino ni miongoni mwa wasanii chipukizi wanaopania kutinga upeo wa kimataifa miaka ijayo katika tasnia ya uigizaji. Ingawa hajapiga hatua kubwa katika jukwaa la maigizo dada huyu anayefahamika kama Lynn amesema ”Tangia nikiwa mtoto nilitamani kuhitimu pengine kuwa mwimbaji, mwana habari au mwigizaji. ” Hayo tisa. Kumi kando na uigizaji msichana huyu hufanya kazi ya mauzo katika kampuni ya simu ya Safaricom kitengo cha Home Fibre. Binti huyu akiwa mdogo alipenda sana kutazama msanii mcheshi, Vicky Vike maarufu Awinja aliyekuwa akishiriki kipindi cha Papa Shirandula. Kipindi hicho kilikuwa kinapeperushwa kupitia Citizen TV. Anadokeza kuwa anataka kujijenga kisanaa akilenga kutinga upeo kimataifa miaka ijayo. Anasema kuwa ana imani kubwa kuwa ndio anaanza kupiga ngoma lakini ipo siku kazi yake itakapokubalika na wanaomchekelea. ”Ninaamini nina kipaji cha kufanya kweli katika masuala ya uigizaji ingawa ninaelewa bayana kuwa shughuli sio mteremko. Ingawa sikufanikiwa kusoma hadi chuo kikuu kama nilivyotarajia niliamua kujiunga na uigizaji pia vichekesho ili kutimiza ndoto yangu,” akasema. Lydia Adhiambo Owino maarufu Lynn…PICHA/JOHN KIMWERE Ameshiriki maigizo ndani ya miaka miwili ambapo amefanya kazi na makundi kadhaa ambayo huonesha kazi zao kupitia mtandao wa Youtube ikiwamo Stateman Media, Glighlakes Production na Love to Laugh Comedy. Kisura huyo anajivunia kushiriki vipindi mbili vya kuigiza ikiwamo ‘Kortini’ pia ‘Perfect Match’ ambazo hupeperushwa kupitia Ebru TV. Kwa waigizaji wa Afrika Mashariki dada huyu anasema huvutiwa na kazi zake msanii wa Bongo, Wema Sepetu anayejivunia kushiriki filamu kama ‘Kisogo,’ ‘More than a women,’ ‘Heaven sent,’ na ‘Day after a Death,’ kati ya zingine. Pia hupendezwa na kazi zake mchekeshaji mahiri mzawa wa Uganda, Anne Kansiime. Anaamini kuwa wasanii wa Kenya wakipata ufadhili wanatosha mboga kufanya kazi nzuri na kuvutia wapenzi wa burudani na kugeukia filamu za waigizaji wazalendo. SERIKALI Anakariri kwenye juhudi za kuinua uchumi wa taifa hili, serikali inapaswa kutenga fedha kusaidia waigizaji chipukizi maana wakishikwa mkono vizuri wana uwezo wa kuibuka mastaa miaka ijayo. ”Taifa hili limefurika wasanii wengi tu wanaume na wanawake wanaohitaji sapoti ili kukuza vipaji vyao katika tasnia ya maigizo,” USHAURI Anashauri wasichana waliopata ujauzito wakiwa na umri mdogo kamwe wasikate tamaa bado wana nafasi ya kujirekebisha na kuishi maisha mema. Anadokeza kuwa pia jamii inapaswa kuwaonesha mapenzi wala sio kuwaponda kama waliokosea. Anasema hawezi kuweka katika kaburi la sahau akiwa na umri wa miaka 16 alilia sana alipopata ujauzito na mpenzi wake kusepa. Anawataka waigizaji chipukizi hapa nchini waache kubaguana bali waige mtindo wa wenzao katika mataifa yanayoendelea kama Nigeria na Afrika Kusini ambao kila msanii husapoti mwenzie. “Mshukiwa huyu ni mmoja wa genge la wahalifu wa wizi wanaotumia mitandao kujipatia pesa kwa kuuza muda wa maongezi ya makampuni ya mawasiliano,”Bi Anyango alisema.Bi Anyango alieleza mahakama Banjo alifika katika afisi za Jamii Telkom kuripoti laini zake za simu zimefungwa. Vikundi vya kutetea haki vyalalamika kuahirishwa kwa uchunguzi wa kifo cha mtoto Kiamaiko Nairobi WANACHAMA wa vikundi viwili vya kutetea haki za binadamu Jumatano waligadhabishwa na kutosikizwa kwa uchunguzi ambapo maafisa wawili wa polisi wanashukiwa kumuua mtoto miaka sita iliyopita. Wakiteta baada ya kuahirishwa kwa uchunguzi wa mauaji hayo na hakimu mkuu mahakama ya Milimani Nairobi wakereketwa hao walisema, “tunasitika sana kwa vile imechukua miaka sita tukija kortini na bado haki haijatendeka.” Wanachama hao wa vikundi vya haki ya kijamii (SJWG) na Kina Mama wa Wahasiriwa wa Uhalifu (MVSNW) walieleza Taifa Leo kwamba “wamegadhabishwa na kuahirishwa kwa uchunguzi huo wa kubaini kilichosababisha kifo cha Nura Malicha.” Vikundi hivyo vinadai Malicha aliuawa na Polisi waliotambuliwa na wakazi wa Kiamaiko.“Malicha aliuawa na polisi katika uwanja wa Kiamaiko miaka sita iliyopita na bado twasubiri haki itendeke,” msemaji wa vikundi hivyo alisema. Mahakama iliahirisha uchunguzi huo kufuatia kuugua kwa mtoto wa kiongozi wa mashtaka Bi Angela Fuchaka.Ilibidi uchunguzi huo pamoja na kesi nyingine ziahirishwe kwa vile hakukuwa na kiongozi wa mashtaka. Wahusika walielezwa watajulishwa kesi na uchunguzi huo utatengewa siku nyingine. Wezi hao waliokuwa wamevalia makoti makubwa na kujihami kwa bastola, yaaminika walikuwa wamejificha karibu na majengo hayo hapo awali. Kwenye tukio hilo lililodumu karibu dakika kumi, wezi hao walivamia punde tu maafisa hao wawili waliokuwa wamejihami walipotengana na kwenda njia tofauti. Walinda usalama hao walikuwa wameketi pamoja karibu na lango la benki hiyo lakini mara tu afisa mwanamme alipoingia katika ukumbi wa benki na kumwacha nje afisa mwenzake wa kike, alivamiwa, akatandikwa na kupokonywa bunduki yake. Kesi za ufisadi: Haji ajitetea MKURUGENZI wa Mashtaka ya Umma (DDP) Noordin Haji ametetea afisi yake dhidi ya shutuma kutoka kwa baadhi ya wanasiasa kwamba haiendeshi kazi zake kwa njia huru inaposhughulikia kesi za ufisadi. Kwenye mahojiano katika Runinga na NTV Jumanne jioni Bw Haji alifafanua kuwa afisi yake hutegemea ushahidi unaowasilishwa na Idara ya Upelelezi wa Jinai (DCI) kabla ya kuamua ikiwa kesi inafaa kuwasilishwa kortini au la. “Afisi yangu huwa haifanyi uchunguzi wa kesi za ufisadi. Sisi hutegemea matokeo kutokana na uchunguzi wa DCI haswa kuhusu kesi zote za aina hii, zikiwemo zinazowahusu wanasiasa,” akaeleza kwenye mahojiano na mwanahabari Lofty Matambo. Akaongeza: “Tumewahi kulaumiwa na watu wengi. Binafsi, nimeelekezewa shutuma nyingi. Tunaposhughulikia kesi kuhusu mwanasiasa kutoka mrengo fulani, mimi hushutumiwa na wanasiasa kutoka mrengo huo. Lakini kazi yetu huwa ni kupokea faili ya uchunguzi na kuikagua kwa kina ili kubaini ikiwa kuna ushahidi tosha wa kuruhusu kufunguliwa kwa mashtaka.” Kuhusu kesi ya ufisadi inayomkabiliwa Mbunge wa Mathira Rigathi Gachagua, DPP alisema kuwa afisi yake imepokea ushahidi wa kutosha kutoka DCI wa kuweza kuhimili mashtaka. “Tumepokea faili ya uchunguzi yenye ushahidi wa kutosha kwamba Bw Gachagua alipora fedha za Hazina ya Ustawi katika eneobunge lake kando na kujihusisha katika ulanguzi wa fedha,” Bw Haji akasema. DDP alieleza kuwa ni kwa msingi wa ushahidi huo kutoka kwa afisi ya mkurugenzi wa DCI George Kinoti ndipo kesi hiyo iliweza kufikishwa mahakamani. Alisema hayo saa chache baada ya Bw Gachagua kuachiliwa huru na mahakama moja ya Nairobi kwa kupewa dhamana ya Sh12 milioni na mdhamini wa kiasi sawa na hicho. Mbunge huyo alikuwa amefikishwa mbele ya Hakimu Mkuu Lawrence Mugambi akibilisha na mashtaka ya kupokea Sh12 bilioni kwa njia ya ufisadi. Hata hivyo, stakabadhi za mashtaka zilionyesha kuwa Bw Gachagua alishtakiwa kwa kosa la kupokea Sh7.4 bilioni kinyume cha sheria na ulanguzi wa fedha. Hata hivyo, mbunge huyo alikana madai hayo, kwamba alipokea fedha hizo kupitia zabuni ambazo kampuni zake zilipata katika serikali ya Kaunti ya Nyeri na ile ya Kitaifa, kinyume cha sheria. Inadaiwa kuwa mwanasiasa huyo alitenda makosa hayo kati ya miaka ya 2013 na 2020. Alishtakiwa pamoja na wengine ambao hawakuwa kortini. Bw Gachagua ambaye alikamatwa mnamo Ijumaa wiki jana, nyumbani kwake Sagana, Nyeri, alidai kuwa hatua hiyo ilichochewa kisiasa kutokana na mchango wake katika kushindwa kwa chama cha Jubilee katika uchaguzi mdogo wa eneo bunge la Kiambu. Wanasiasa wa mrengo wa Tangatanga wakiongozwa na Naibu Rais William Ruto pia walitoa madai sawa na hayo wakiisuta serikali kwa kupanga njama ya kuwakamata wanasiasa mrengo huo na kuwasingizia mashtaka. “Pole sana ndugu yangu Bw Gachagua. Nafahamu wazi kwamba umekamatwa kutokana na sababu za kisiasa na kwamba sababu wewe ni rafiki yangu,” Dkt Ruto akasema kupitia Twitter. SGR, barabara nzuri ndiyo rekodi kuu ya Uhuru – Utafiti SERIKALI ya Jubilee itakumbukwa kwa ujenzi wa barabara na reli ya kisasa (SGR), ripoti ya kura ya maoni inaonyesha. Utafiti uliofanywa na kampuni ya TIFA unaonyesha kuwa asilimia 47 ya Wakenya wanasema kuwa Rais Uhuru Kenyatta amepiga hatua kubwa katika ujenzi wa miundomsingi nchini tangu alipotwaa hatamu za uongozi mwaka wa 2013. Rais Kenyatta alikuwa amepanga kujenga kuweka lami yenye urefu wa kilomita 10,000 za barabara kufikia mwishoni mwa muhula wake wa pili 2022. Utafiti huo uliofanywa kati ya Juni 24-28, mwaka huu, asilimia 10 ya Wakenya wanasema kuwa mwafaka wa ushirikiano baina ya Rais Kenyatta na kinara wa ODM Raila Odinga, almaarufu handisheki, umemfanya kiongozi wa nchi kuonekana kama mpenda amani na mpatanishi. Asilimia nne wanasema kuwa Rais Kenyatta amefana katika usambazaji wa umeme katika maeneo mbalimbali. Takwimu za shirika la kusambaza umeme, Kenya Power, zinaonyesha kuwa idadi ya wateja imeongezeka kutoka milioni 2.03 mnamo 2013 hadi milioni 7.57 Julai 2021. Wengine (asilimia 2) wanasema kuwa wameridhishwa na hatua ya serikali ya Jubilee kutoa fedha kwa wazee, walemavu na watu wengine wasiojiweza pamoja na kupunguza gharama ya elimu. Lakini asilimia 26 ya watu 1,550 ya walioshiriki katika utafiti huo walisema kuwa hawana habari kuhusu mradi wowote ambao umetekelezwa na serikali ya Jubilee. Wakati huo huo, ripoti hiyo ya TIFA inaonyesha kuwa asilimia 72 ya Wakenya wanaamini kuwa nchi imepoteza mwelekeo. Wanaoamini kwamba nchi imepoteza mwelekeo wanasema kuwa gharama ya maisha imepanda, deni la kkitaifa limeongezeka, kuna ukosefu wa ajira, ufisadi umekolea na serikali imeshindwa kudhibiti janga la corona. Asilimia 12 ya wanaoamini nchi inaendelea vyema, wanasema serikali imefanikiwa kukabiliana na janga la corona, miundomsingi imeimarika, elimu na huduma za afya zimeboreshwa. Kwa mujibu wa ripoti, wakazi wa eneo la Kaskazini Mashariki ndio wanaoongoza kwa kusema kuwa nchi inaendelea vyema. Wakazi wa Pwani wanaongoza kwa kusema kuwa Kenya imepoteza mwelekeo. “Changamoto kuu ambazo Wakenya wanasema zinakumba taifa hili ni gharama ya juu ya maisha, ukosefu wa kazi, ufisadi serikalini, umaskini, janga la corona, njaa, ukiukaji wa Katiba, uhasama wa kikabila, deni la kitaifa na kudorora kwa usalama,” inasema ripoti ya TIFA. Ripoti hiyo inaonyesha kuwa Wakenya maskini ndio wameumizwa zaidi na janga la corona baada ya kupoteza kazi na vyanzo vya mapato. Tumaini shirika la Ubelgiji likifadhili uchimbaji kisima eneobunge la Ganze WAKAZI wa eneo la Kavunzoni, Kaunti ya Kilifi wana matumaini kwamba tatizo la uhaba wa maji ambalo limewakumba kwa miaka mingi litatatuliwa hivi karibuni. Hii ni baada ya shirika la kutoka Ubelgiji kufadhili uchimbaji wa kisima katika eneo hilo lililo eneobunge la Ganze. Wakiongozwa na Bw Robert Chengo, wakazi hao hata hivyo wameitaka serikali ya kaunti hiyo kuwasambazia wakazi maji wanaposubiri kisima hicho kukamilika. “Hiki kisima kitasaidia wakazi wote wa Goshi na eneo la Mitangani. Huwa tunatoka hapa asubuhi saa moja tukifika mahali pa kuchota maji ni saa tano, kisha kurudi hapa ni saa nane au saa tisa ndipo tunashukisha maji,” akasema Bw Chengo. Kulingana na mbunge wa eneo hilo Teddy Mwambire, serikali ya Kaunti ya Kilifi inafaa kushirikiana na mashirika mbali mbali ili kuhakikisha eneo hilo linapata maji. “Hii sehemu ya Kavunzoni, Goshi kuenda mpaka karibu na Mnagoni imekuwa kame na maji unapata baada ya kutembea kilomita takribani 20. Mtungi mmoja ule wa lita 20 wanauziwa kwa Sh50. Ushirikiano utasaidia kuhakikisha kwamba hili eneo linapata maji kwa haraka,” alisema Bw Mwambire. Wakazi wa eneo hilo waliupongeza ufadhili huo wakisema utawapunguzia changamoto ya kutembea mwendo mrefu kutafuta maji. Zogo lakumba fidia ya wavuvi Lamu UTATA umeibuka kuhusu ulipaji fidia kwa wavuvi walioathirika na ujenzi wa Bandari ya Lamu, baada ya kuibuka kuwa orodha ina majina ya watumishi wa umma. Wavuvi hao wanadai fidia ambayo ingegharimu serikali Sh1.76 bilioni. Sasa imeibainika kuwa orodha ya wanaostahili kupokea malipo hayo imejumuisha majina ya wafanyakazi wa mashirika makubwa ya serikali, polisi na maafisa wa afya. Katika mahojiano na wanachama wa kamati hiyo, wakiongozwa na Mwenyekiti wa Bodi ya Makundi ya Wavuvi Lamu (BMU), Bw Mohamed Somo, walikiri kuwepo kwa majina hayo kwenye orodha. Baadhi ya majina ni ya wafanyakazi wa Mamlaka ya Bandari za Kenya (KPA), ile ya ukusanyaji ushuru (KRA), kikosi cha polisi miongoni mwa mashirika mengine. Wanakamati walidai hali hiyo ilitokana na kuwa, baadhi ya watu waliofaa kupokea fidia walifariki ndipo jamaa zao wakajumuishwa kwenye orodha kama warithi. “Ni kweli utapata majina ya wafanyakazi wa KPA, KRA, madaktari, polisi na hata wanabiashara wakubwa yakiwa kwenye orodha ya wavuvi wanaofaa kufidiwa. Hiyo haimaanishi majina hayo yaliingizwa kwa mlango wa nyuma. Watu wasiwe na shaka. Shughuli tunaifanya kwa utaratibu na uwazi,” akasema Bw Somo. Maafisa wamedai pia hali hiyo ilitokana na kuwa wamiliki wa mashua za uvuvi huenda ni waajiriwa serikalini, ilhali pia wao waliathiriwa na shughuli za ujenzi wa bandari na ni haki yao kupata fidia. Fidia hiyo imekuwa suala tatanishi katika Kaunti ya Lamu kwani imecheleweshwa kwa muda mrefu ilhali bandari mpya ya Lamu ilikuwa tayari ishazinduliwa kuanza kutumiwa kwa uchukuzi wa mizigo kimataifa. Mapema Mei, serikali ilitangaza kuwa ingewafidia wavuvi wote wa Lamu kabla ya mwisho wa mwezi huo lakini hadi sasa ahadi haijatimizwa. Mwenyekiti wa Muungano wa kutetea haki za jamii wa Save Lamu, Bw Mohamed Athman, ambaye pia ni mwanachama wa hiyo alikiri kuwepo kwa majina ya wafanyakazi wa serikali lakini akatoa sababu sawa na zile za Bw Somo. EACC yalaumiwa kwa kuhujumu juhudi za kukombolewa kwa fedha za umma Kilifi GAVANA wa Kilifi Amason Kingi ameilaumu Tume ya Maadili na Kupambana na Ufisadi (EACC) kwa kuwa kizingiti katika juhudi za serikali yake za kukomboa Sh43 milioni zilizoporwa na wafanyakazi wa kaunti hiyo mnamo 2016. Serikali hiyo ya Kilifi ilipoteza fedha hizo kupitia sakata ambapo wafanyakazi wa idara ya fedha walipitisha fedha hizo kimtandao, kutoka akaunti ya Serikali ya Kaunti ya Kilifi hadi kwa akaunti za kampuni feki. Gavana huyo alikuwa amefika mbele ya kamati hiyo inayoongozwa na Seneta wa Migori Ochilo Ayacko kujibu maswali kuhusu hitilafu za usimamizi wa fedha zilizonakiliwa kwenye ripoti ya Mkaguzi Mkuu wa Hesabu za Serikali Nancy Gathangu. Ripoti hiyo ni ya matumizi ya fedha za umma katika kaunti hiyo katika mwaka wa kifedha wa 2018/2019. Suala hilo la wizi wa mamilioni ya fedha za umma katika kaunti hiyo limekuwa likiibuliwa katika ripoti za afisi ya Mkaguzi Mkuu wa Hesabu za Serikali kila mwaka tangu 2016. Awali, EACC na kitengo cha kupambana na ulaghai katika benki zilichunguza sakata hiyo na baadhi ya washukiwa wakafikishwa mahakamani. Ni baada ya hapo ambapo, serikali ya Gavana Kingi iliwasilisha kesi nyingine mahakamani ikitaka kibali cha kuruhusiwa kukomboa fedha hizo kutoka kwa washukiwa wa sakata hiyo. Maseneta vile vile, walilaumu EACC kwa kuizuia serikali ya kaunti ya Kilifi kukomboa fedha hizo, wakisema hizo ni pesa za umma ambazo zinapaswa kurejeshwa ili zisaidie wakazi wa kaunti hiyo. “Sh43 milioni ni pesa nyingi mno. Mbona EACC inazuia utekelezaji wa haki? Kama seneti tunapinga hatua hii kwa sababu wajibu wetu ni kutetea masilahi za serikali za kaunti na ufanisi wa ugatuzi kwa ujumla,” akasema Seneta wa Isiolo Fatuma Dullo. Mwenyekiti wa CPAIC Bw Ayacko alitoa amri kwamba EACC itoe maelezo ya kina kuhusu suala hilo na kesi ambayo iliwasilisha kuzuia serikali ya Kilifi kukomboa fedha hizo. “Nimeipa EACC muda wa siku 14 kuwasilisha ripoti hiyo mbele ya kamati kisha tutoe mwelekeo,” akaeleza seneta huyo wa Migori. Maseneta wanachama wa CPAIC pia walielekeza kidole cha lawama kwa Idara ya Upelelezi wa Jinai (DCI) kwa kutwaa stakabadhi za kaunti ya Kilifi zenye taarifa za matumizi ya fedha na hivyo kuhujumu kazi ya maafisa wa Afisi ya Mkaguzi Mkuu wa Hesabu za Serikali Bi Gathungu. “Kutwaliwa kwa baadhi ya faili kuhusu miradi mbalimbali ndiko kulizuia ukaguzi wa miradi tisa ambayo imeorodheshwa kwenye ripoti ya mkaguzi wa hesabu za serikali. Wakati wa ukaguzi, stakabadhi hizo bado zilikuwa zikishikiliwa na maafisa wa DCI,” Bw Kingi akawaambia maseneta hao. Afisa wa polisi aliyetoweka mwaka mmoja uliopita bado hajapatikana AFISA wa polisi aliyetoweka zaidi ya mwaka mmoja uliopita hajapatikana bado, nduguye aliambia mahakama ya Milimani Nairobi Alhamisi Afisa wa polisi wa utawala Bw John Arika anayehudumu katika kaunti ya Kisii alimweleza hakimu mwandamizi Bw Bernard Ochoi kwamba wamemtafuta ndugu yao Konstebo Abel Misati kila mahali bila mafanikio. Bw Arika alisema kutoweka kwa ndugu yao kulizua wasiwasi mkubwa iwapo yu hai ama ameaga kwa vile mwili wake haujapatikana katika mochari yoyote katika kaunti za Machakos, Nairobi , Kiambu na kwengineko. Bw Arika alisema kutoweka kwa nduguye kutoka kituo cha Polisi cha Kamkunji kuliguduliwa na mkewe Rachel alipomkosa kwa simu.Afisa huyo wa polisi alisema Abel hakuwa akipatikana katika makazi yake katika nyumba za polisi katika kituo cha Kamukunji. Bw Arika alisema haya alipotoa ushahidi katika kesi ambapo raia wa Uganda Shariff Wanabwa na raia wa Kenya Phoebe Anindo wameshtakiwa kumteka nyara Abel Misati kwa lengo la kumuua.Wanabwa na Annido walishtakiwa pamoja na raia mwingine wa Uganda Martin Wasike aliyetoroka. Polisi wanaendelea kumsaka nchini Uganda.Kufuatia kutoroka kwa Martin, maafisa watatu wa polisi wameshtakiwa kumsaidia kuchana mbuga.Shtaka la pili si dhidi ya Wanabwa na Anido ni kupatikana simu ya Abel Misati mnamo Aprili 7,2020 mtaani Eastleigh Nairobi. Bw Arika alisema familia yao imemsaka ndugu yao kila mahali na wana matumaini huenda yuko hai kwa vile hawajawahi pata mwili wake.Dada yao maafisa hao wa polisi Bi Teresia Naftali alieleza mahakama alitumwa na nduguye (Arika) kumsaka Abel katika hospitali na mochari bila mafanikio. Hakimu mkuu mahakama ya Milimani Bw Francis Andayi aliamuru afisa wa polisi David Kibet Rono akamatwe na kushtakiwa kwa mauaji ya Nura Malicha.Nura, aliyekuwa na umri wa miaka 20 aliuawa mnamo Aprili 20,2015 Kiamaiko kwa madai alikuwa amemwibia Jessie Njeri simu aina ya Techno. Hofu idadi ya maambukizi ya corona ikipanda tena nchini KWA mara ya kwanza ndani ya kipindi cha miezi miwili, Kenya mnamo Jumatano iliandikisha zaidi ya visa 1,000 vipya vya maambukizi ya Covid-19 huku serikali ikiwaonya raia dhidi ya kukaidi masharti ya kuzuia msambao wa ugonjwa huo. Katika takwimu zilizotolewa na Wizara ya Afya, jumla ya visa vipya 1,006 vilinakiliwa ndani ya muda wa saa 24 baada ya sampuli 5,584 kupimwa. Akiongea na wanahabari katika makao makuu ya Wizara ya Afya kabla ya kutolewa kwa takwimu kuhusu hali ya corona nchini, Waziri Kagwe alionya kuwa Kenya ingali hatarini kufuatia ongezeko la visa vya maambukizi mapya vinavyoripotiwa kila siku. “Tumeshuhudia ongezeko la mahitaji ya vitanda vya ICU na hewa ya oksijeni katika siku za hivi karibuni. Idadi ya wagonjwa wanaohitaji oksijeni ilikuwa imeshuka hadi chini ya watu 100 lakini Jumanne idadi hiyo ilipanda hadi wagonjwa 400,” akasema. Bw Kagwe alitoa wito kwa magavana kuhakikisha kuwa hospitali zao zina vifaa tosha vya kupambana na janga la Covid-19 kufuatia ongezeko la idadi ya maambukizi. “Vile vile, magavana wahakikishe kuwa wagonjwa wanapokea huduma bora kwa sababu taifa lingali linakabiliwa na hatari ya kuathirika zaidi na janga hilo,” akasema Waziri Kagwe alisema hayo alipoongozwa hafla fupi ya kupokeza kaunti ya Turkana ambulansi zilizotolewa kama msaada kutokana na ushirikiano katika Shirika la Maendeleo Kanda hii, (IGAD) na Umoja wa Ulaya (EU). Wakati huo huo, wagonjwa 13 waliripotiwa kufariki kutokana na corona, vifo hivyo vyote vikiwa ni vile ambavyo viliripotiwa kuchelewa kutoka hospitali mbalimbali nchini katika mwezi huu wa Julai. Hii sasa inafikisha 3, 895, idadi jumla ya waliofariki kutoka na Covid-19 tangu mwaka 2020. Nao jumla ya wagonjwa 261 walithibitishwa kupona ndani ya kipindi cha saa 24 zilizopita; 228 wakiwa ni wale waliokuwa wakitibiwa katika hospitali mbalimbali huku 33 wakiwa ni wale waliokuwa wakiuguzwa nyumbani. “Wagombeaji wa kike wanadhalilishwa kwa kurushiwa matusi na hata kuzushiwa vurugu,” akasema. Katika kongamano lililofanyika hivi karibuni, mjini Kericho, madiwani maalumu kutoka kaunti 47, walilalamika kuwa wito wao wa kuwepo kwa usawa wakati wa kampeni umepuuzwa. Prof Kamar alishutumu vyama vya kisiasa kwa kukosa mikakati ya kuhakikisha kuwa kuna usawa wa kijinsia katika orodha ya wawaniaji. “Inasikitisha sana kwamba vyama vya kisiasa vinatenga wanawake, hasa wakati wa kura za mchujo. Wanawake wametengewa tu nafasi chache za uteuzi badala ya kupewa fursa ya kuwania kwani wana uwezo wa kushinda wanaume,” akasema Prof Kamar. Juhudi za kuhakikishia kuwa kuna usawa wa kijinsia bungeni kulingana na Katiba, zimegonga mwamba baada ya kushindwa kupitisha miswada kadhaa. Miswada hiyo ililenga kuhakikisha kuwa watu wa jinsia moja hawazidi theluthi mbili. Rais Uhuru Kenyatta amekataa kutekeleza ushauri aliopewa na aliyekuwa Jaji Mkuu David Maraga aliyemtaka kuvunja Bunge kwa kushindwa kupitisha sheria ya usawa wa kijinsia. Prof Kamar alisema kuwa wanawake wanafaa kuwekewa mazingira bora ya kuwania viti bila hofu ya kushambuliwa na wapinzani wao. Kamishna wa Tume ya Usawa wa Kijinsia, Priscilla Nyokabi alisema kuwa wanawake wana nafasi nzuri ya kuwabwaga wanaume, wakipewa mazingira salama. “Tunafaa kuhakikisha kwamba idadi kubwa ya wanawake wanachaguliwa bungeni ili kuondoa utata ambao umekuwepo kuhusiana na usawa wa jinsia. Katiba ni sharti itekelezwe na haifai kuchukuliwa kama kitabu tu cha kawaida,” akasema Bw Nyokabi. Aliwataka madiwani kuwashinikiza magavana kuhakikisha kwamba mawaziri wa kaunti wanaoteuliwa wametimiza matakwa ya Katiba kuhusu usawa wa jinsia. “Hatufai kuendelea kulia kwamba wanawake tunabaguliwa ilhali tuna uwezo wa kushinikiza usawa kupitia mabunge ya kaunti,” akasema. Msajili wa Vyama vya Kisiasa, Ann Nderitu aliwahimiza wanawake kuhakikisha kuwa wanapata nyadhifa ndani ya vyama vya kisiasa na kutumia ushawishi wao kupata tiketi ya kuwania viti. Insp Banzi ,ambaye ni mchunguzi kutoka kitengo cha Uchunguzi wa Jinai (DCI) alisema polisi walipata pesa hizo baada ya kupekua afisi hizo.Ushahidi uliowasilishwa na Insp Banzi kupitia afisi ya Mwanasheria Mkuu imebainika Dola za Marekani ($) 50,000 zilipatikana katika afisi ya Jaji Muchelule na Dola za Marekani 7,000 katika afisi ya Jaji Chitembwe. Kulingana na ushahidi uliowasilishwa katika kesi yao iliyoshtakiwa na chama cha mahakimu na majaji nchini (KMJA) polisi walimpata mwanamke katika afisi ya Jaji Muchelule akiwa na pesa hizo.Ushahidi umesema mwanamke huyo ni broka aliyefikishwa katika afisi ya Jaji Muchelule na Jaji Chitembwe. Kaunti yakarabati barabara mbovu ingawa maarufu SERIKALI ya Narok imeanza kukarabati barabara mbovu ya Murkan-Sosiana, miezi mitatu baada ya mkuu wa Shule ya Sosiana kuangaziwa akitembea matopeni umbali mrefu kwenda kuchukua karatasi za Mtihani wa Kidato cha Nne (KCSE). Serikali ya Kaunti imeanza kukarabati barabara ya Juction-Bogoria inayoelekea katika lango kuu la shule hiyo. Walimu, wahudumu wa bodaboda na wenye magari sasa wanaitumia bila hofu ya kushambuliwa na wahalifu. Bi Magdalene Kimani alikuwa akitembea umbali wa kilomita 10 kwenda kuchukua karatasi za mtihani kwa ajili ya watahiniwa 18 wa shule yake iliyoko Trans Mara Mashariki, Kaunti ya Narok. Taifa Leo ilitembelea mradi huo Jumanne na kubaini kuwa ukarabati unaendelea. Mitaro ya kupitisha maji ya mvua inaponyesha pia imeanza kujengwa. Inakadiriwa kwamba Bi Kimani alitembea jumla ya umbali wa kilomita 320 tangu mtihani wa KCSE ulipoanza na kumalizika. Umbali huo ni sawa na kutembea kutoka Nairobi hadi mjini Bungoma. Bi Kimani ni mfano tu wa watu ambao wamekumbwa na masaibu ambayo walimu katika maeneo ya vijijini hupitia wakati wa mtihani. Bi Kimani alirauka alfajiri na kupitia barabara yenye tope ya Murkan-Sosiana iliyozungukwa na vichaka na kisha kuvuka mto Kibailuk. Habari kuhusu masaibu ya mwalimu huyo iliwakera baadhi ya maafisa katika wizara ya Elimu ambao walimtaka kuandikisha taarifa. Vyama vya walimu vilishutumu vikali agizo hilo la wizara ya Elimu. Lakini baadaye, Tume ya Kuajiri Walimu (TSC) ilisema kuwa haina lengo la kumwadhibu Bi Kimani na badala yake itamtunuku kutokana na juhudi zake. Mkurugenzi Mkuu wa TSC, Nancy Macharia alisema kuwa mwalimu huyo atatunukiwa pamoja na walimu wengine ambao wametia fora katika majukumu yao. Kufikia sasa Bi Kimani hajatuzwa na TSC huku wakazi wa eneo la Trans Mara wakisema kuwa mwalimu huyo ni shujaa wao. “Tunamshukuru sana Bi Kimani kwani juhudi zake zimefanya serikali ya kaunti hii kukarabati barabara hii ambayo imekuwa mbovu kwa muda mrefu,” akasema Bw Amos Cheruiyot, mkazi. Bi Grace Chemutai alisema kuwa sasa wanatumia bodaboda kwenda na kutoka Sosiana –jambo ambalo halikuwezekana miezi mitatu iliyopita. “Tunaomba kwamba mradi huo ukamilishwe na barabara ijengwe kwa kiwango cha lami,” akasema. Hofu idadi ya maambukizi ya corona ikipanda tena nchini KWA mara ya kwanza ndani ya kipindi cha miezi miwili, Kenya mnamo Jumatano iliandikisha zaidi ya visa 1,000 vipya vya maambukizi ya Covid-19 huku serikali ikiwaonya raia dhidi ya kukaidi masharti ya kuzuia msambao wa ugonjwa huo. Katika takwimu zilizotolewa na Wizara ya Afya, jumla ya visa vipya 1,006 vilinakiliwa ndani ya muda wa saa 24 baada ya sampuli 5,584 kupimwa. Akiongea na wanahabari katika makao makuu ya Wizara ya Afya kabla ya kutolewa kwa takwimu kuhusu hali ya corona nchini, Waziri Kagwe alionya kuwa Kenya ingali hatarini kufuatia ongezeko la visa vya maambukizi mapya vinavyoripotiwa kila siku. “Tumeshuhudia ongezeko la mahitaji ya vitanda vya ICU na hewa ya oksijeni katika siku za hivi karibuni. Idadi ya wagonjwa wanaohitaji oksijeni ilikuwa imeshuka hadi chini ya watu 100 lakini Jumanne idadi hiyo ilipanda hadi wagonjwa 400,” akasema. Bw Kagwe alitoa wito kwa magavana kuhakikisha kuwa hospitali zao zina vifaa tosha vya kupambana na janga la Covid-19 kufuatia ongezeko la idadi ya maambukizi. “Vile vile, magavana wahakikishe kuwa wagonjwa wanapokea huduma bora kwa sababu taifa lingali linakabiliwa na hatari ya kuathirika zaidi na janga hilo,” akasema Waziri Kagwe alisema hayo alipoongozwa hafla fupi ya kupokeza kaunti ya Turkana ambulansi zilizotolewa kama msaada kutokana na ushirikiano katika Shirika la Maendeleo Kanda hii, (IGAD) na Umoja wa Ulaya (EU). Wakati huo huo, wagonjwa 13 waliripotiwa kufariki kutokana na corona, vifo hivyo vyote vikiwa ni vile ambavyo viliripotiwa kuchelewa kutoka hospitali mbalimbali nchini katika mwezi huu wa Julai. Hii sasa inafikisha 3, 895, idadi jumla ya waliofariki kutoka na Covid-19 tangu mwaka 2020. Nao jumla ya wagonjwa 261 walithibitishwa kupona ndani ya kipindi cha saa 24 zilizopita; 228 wakiwa ni wale waliokuwa wakitibiwa katika hospitali mbalimbali huku 33 wakiwa ni wale waliokuwa wakiuguzwa nyumbani. Malalamiko tele chombo cha kukagua mizigo kikiharibika katika uwanja wa ndege wa Manda WASAFIRI wa ndege wanaotumia uwanja wa ndege wa Manda, Kaunti ya Lamu wameisuta Mamlaka ya Usimamizi wa Viwanja vya Ndege nchini (KAA) kwa kuchelewa kurekebisha mashine ya kukagua mizigo na abiria kwenye uwanja huo. Mashine hiyo ilileta hitilafu na kusita kufanya kazi karibu wiki mbili zilizopita, hali iliyolazimu maafisa wa usalama kufanya upekuzi kwa mikono. Mashine iliyoharibika hupekua mizigo na abiria kupitia mfumo wa X-Ray, ambapo hakuna haja ya abiria au mizigo kushikwa na wahudumu wa viwanja vya ndege. Wasafiri walisema mbali na kuhatarishwa kuambukizwa Covid-19, mfumo huo wa upekuzi wa moja kwa moja pia umekuwa ukiwapotezea muda mwingi kando na kuwa hauna hakikisho la kiusalama. Bi Fatma Athman ambaye ni msafiri wa mara kwa mara kupitia uwanja wa ndege wa Manda alisema mara nyingi amelazimika kuunga foleni na mizigo yake akisubiri kukaguliwa, hali ambayo ni kinyume wakati mashine ya X-ray inapofnya kazi. “Mashine ya X-ray ndiyo mwafaka kwa shughuli hii ya upekuzi. Yanayofanyika yanahatarisha maisha yetu,” akasema Bw Omar. Hata hivyo, Mkurugenzi wa KAA Ukanda wa Pwani, Bw Peter Wafula alisema mashine ya X-Ray inayokagua mizigo pekee ndiyo ilileta hitilafu na tayari imerekebishwa. “Tuligundua kuwa ukanda wake ulikuwa umeraruka. Tayari tumeushona na mashine inafanya kazi. Pia tumeagiza ukanda tofauti kutoka Malindi kufikishwa uwanja wa ndege wa Manda ili kurekebisha tatizo hilo kwa njia ya kudumu. Hakuna la kuhofia kwa sasa,” akasema Bw Wafula. Kulingana na ripoti ya polisi kutoka kituo cha Kasarani, Nairobi, Festus Musyoka, afisa kutoka Idara ya Upelelezi wa Uhalifu na Jinai (DCI), na Lawrence Muturi wa Kasarani, walifyatuliana risasi Ijumaa, mwendo wa saa tatu na nusu za usiku. Inasemekana, Muturi ambaye ni konstebo wa kituo cha polisi cha Starehe alifumania mwenzake, Musyoka wa cheo cha konstebo pia, akiwa na mwanamke. Wawili hao waliishiana kufyatuliana risasi. Ripoti ya polisi inaarifu, Musyoka ndiye alikuwa wa kwanza kuzua mzozo, ambapo alimpiga mwenzake risasi ya mkono. Kaunti pwani zapigwa darubini kuhusu miradi hewa BAJETI ya Serikali ya Kaunti ya Tana River, imekosolewa baada ya kubainika kuwa Sh100 milioni zilitengwa kwa ujenzi wa makao makuu ya kaunti katika eneo tofauti na lile ambako ujenzi ulikuwa unaendelea awali. Kulingana na bajeti hiyo, pesa hizo zitatumiwa kujenga makao makuu katika miji ya Garsen na Madogo. Hii ni licha ya kuwa, kuna ujenzi unaogharimu Sh200 milioni katika kijiji cha Dayate, eneobunge la Galole ambao umefadhiliwa na kaunti hiyo kwa ushirikiano na serikali kuu. “Hakuna chochote kama makao makuu Garsen na Madogo, na hakuna ushahidi wowote wa ujenzi unaoendelea maeneo hayo ambao unahitaji kukamilishwa,” akasema Katibu Mkuu wa shirika la kijamii la Tana River Civil Association, Bw James Onchaga. Katika Kaunti ya Lamu, Sh33 milioni zilitengewa ujenzi wa makazi ya Gavana huku Sh38 milioni zingine zikitengwa kukamilisha ujenzi wa jengo la makao mkuu ya kaunti ya Lamu lililoko mjini Mokowe. Katika Kaunti ya Mombasa, idara ya afya imetengewa asilimia 25 ya bajeti ya Sh14.3 bilioni, ambayo ni sawa na Sh3.6 bilioni. Imefuatwa na idara ya maji na usafi (Sh1.23 bilioni), ujenzi na uchukuzi (Sh1.19 bilioni) na elimu na teknolojia ya habari (Sh1 bilioni). Hivyo, mawakili hao waliomba Mahakama ya Rufaa isivuruge uamuzi wa majaji watano wa Mahakama Kuu, walioamua kwamba mwananchi wa kawaida ndiye mwenye mamlaka ya kuanzisha marekebisho ya Katiba wala sio maafisa wakuu serikalini. Huku wakiwaomba majaji wa rufaa kukubali uamuzi wa wenzao watano wa Mahakama Kuu – uliosimamisha mchakato huo wa BBI – Dkt Khaminwa na Bi Karua walisema Rais aliteka haki ya mwananchi wa kawaida kwa kuasisi marekebisho hayo kupitia BBI. Dkt Khaminwa alisema rufaa aliyowasilisha Rais Kenyatta yapasa kutupiliwa mbali; kwa sababu huwa hatii maagizo ya mahakama, na hukiuka mara kwa mara Katiba. Alitoa mfano wa Rais kukataa kuwaapisha majaji 41 walioidhinishwa na Tume ya Huduma za Mahakama (JSC). “Waandalizi wa Katiba ambayo ndiyo sheria kuu ya nchi hawakuruhusu viongozi waliochaguliwa kuasisi marekebisho ya katiba,” alisema. Bi Karua aliomba mahakama kutumia uwezo iliyopewa na Katiba kuwaadhibu wanasiasa wanaotaka kutumia ushawishi wao kukiuka sheria hiyo kuu yaa nchi. Kinara huyo wa Narc Kenya aliongeza kwamba Mahakama ya Rufaa ina nguvu sawa na zile za viongozi wa Serikali ya Kitaifa, na kwamba mihimili yote ya serikali inapata nguvu kutoka kwa wananchi. “Nguvu za mahakama hii sio duni kuliko za Serikali Kuu; mihimili yote ya serikali hutoa nguvu zao kwa raia, na mahakama hii ina uamuzi wa mwisho wa kutafsiri Katiba,” alikariri Karua. Alihoji kuwa wanasiasa wakuu nchini wanataka kubadilisha Katiba kwa nia ya kuendelea kuwa mamlakani. “Katiba huwekwa ili kuzima matumizi mabaya ya mamlaka na inaoenekana hii haieleweki kwa viongozi wa serikali ya Kenya,” akasema. Bi Karua aliomba korti hiyo ya rufaa kuagiza maafisa wa serikali ambao wamekuwa wakitumia pesa za umma katika mchakato huo haramu, wazilipe. Ulizinduliwa Kiambu mwaka wa 2018, na wakulima wamefaidi kupitia usambazaji wa fatalaiza, mbegu na dawa bora, katika mchakato mzima kuongeza kiwango cha mazao. Waliofaidi kufikia sasa ni wakuzaji wa mahindi na maharagwe, Gavana Nyoro akisema hivi karibuni mradi huo utaanza kujumuisha wakulima wa viazi, alizeti (sunflower), kati ya mimea mingineyo. “Tunachofanya ni kuafikia na kutekeleza ajenda kuu ya AGRA, kuhakikisha taifa na Bara la Afrika kwa jumla lina chakula cha kutosha na salama,” akasema Dkt Nyoro. Tangu mpango huo uzinduliwe Kiambu, zaidi ya maafisa 1,000 wa VBA wamesajiliwa, kuelimishwa na kupata mafunzo kuhusu kilimo bora na faafu. Licha ya kuwa wanatekeleza hayo bila malipo, kaunti inawafadhili kwa pembejeo, wanajukumika kufikia wakulima wengine. Mwanzo, wanatumia fatalaiza, mbegu na dawa katika mashamba yao, ili wenzao kujifunza mengi. “Tulianza kwa maafisa 50 wa VBA na kufikia sasa tuna zaidi ya 1,000. Tunatambua wakulima tunaofanya kazi nao, wanafanyia jaribio pembejeo na teknolojia tunayohimiza ili waeneze ujumbe kwa wenzao,” Nyoro akafafanua. “Pembejeo na teknolojia tuliyokumbatia, wakulima wanakiri kuna ongezeko la mazao. Tumeshuhudia baadhi wakivuna mazao mara dufu, mfano ongezeko la mahindi kutoka gunia moja kila ekari hadi karibu magunia kumi,” Bw Nyoro akaelezea. Alidokeza kwamba mwaka huu wa 2021, Kaunti ya Kiambu imetumia Sh75 milioni kufanikisha mpango huo, akisema kufikia 2022 inapanga kuutengea kati ya Sh100 milioni na Sh150 milioni. “Tumeshuhudia VBA ina manufaa chungu nzima kwa wakulima. Tunahimiza kaunti nyinginezo nchini ziige. Ninaendelea kufanya mazungumzo na magavana kupitia Baraza la Magavana , CoG,” akasema gavana huyo ambaye ni mwenyekiti wa kamati ya kilimo katika CoG kwenye mahojiano na Taifa Leo. Katika ziara yake Kiambu kutathmini utekelezaji wa VBA, mwenyekiti wa AGRA, Hailemariam Desalegn alisema usalama na namna ya kuimarisha utoshelevu wa chakula Barani Afrika, ndiyo masuala yatakayoangaziwa kikamilifu endapo sekta ya kilimo itapewa kipaumbele kwenye mgao wa bajeti. Aliyekuwa Waziri Mkuu wa Ethiopia Hailemariam Desalegn (kushoto) na ambaye kwa sasa ni mwenyekiti wa AGRA na Gavana wa Kiambu Dkt James Nyoro wakati wa ziara katika shamba la mmoja wa wakulima, ambaye ni afisa wa VBA, eneo la Ikinu, Kiambu. Picha/ Sammy Waweru “Kuna haja ya kuwa na kuleta uongozi unaothamini shughuli za kilimo, kupitia mgao wa bajeti ya serikali kwa kutengea sekta hii fedha za kutosha na kuimarisha soko,” akahimiza waziri huyo mkuu wa zamani Ethiopia. Sekta ya kilimo hata hivyo imegatuliwa, kupitia Katiba ya sasa na ambayo ilizinduliwa 2010. Desalegn vile vile alishauri wakulima kukumbatia mbinu bora za kilimo, ili kuboresha mazao. “Kwa kufanya hivyo baadhi ya nchi ambazo zimeshuhudia upungufu wa chakula hasa kipindi hiki cha Covid-19 kupitia amri ya mara kwa mara maeneo mengi kufungwa, kuzuia maenezi, utaangaziwa. Isitoshe, wakulima wanapaswa kupigwa jeki kupata pembejeo bora na pia kuhamasishwa mbinu faafu za kilimo, wasirejelee zile za kitambo,” akafafanua. EACC yagonga mwamba katika uchunguzi kuhusu vyeti feki vya elimu MKURUGENZI wa Mashtaka ya Umma Noordin Haji amekataa ripoti ya uchunguzi ya Tume ya Maadili na Kupambana na Ufisadi (EACC) kuhusiana na vyeti feki. Bw Haji aliitaka EACC kuziba mapengo yaliyo kwenye ripoti ya uchunguzi kuhusu mwalimu wa Shule ya Msingi ya Wavulana ya Tabata, Kaunti ya Kisii, ambaye anadaiwa kutumia cheti feki cha masomo kujipatia ajira katika Tume ya Kuajiri Walimu (TSC). Uchunguzi uliofanywa na EACC ulionyesha kuwa mwalimu huyo alitumia vyeti vya masomo vya watu wawili kabla ya kuajiriwa na TSC na amefundisha katika shule mbalimbali. Faili ya EACC iliwasilishwa kwa Mkurugenzi wa Mashtaka mnamo Machi mwaka huu ikipendekeza mwalimu huyo afunguliwe mashtaka ya ulaghai. Lakini Bw Haji aliirejesha kwa DPP akisema kuwa ilikuwa na mapengo na kuitaka EACC kufanya uchunguzi zaidi, kulingana na taarifa iliyochapishwa jana katika Gazeti Rasmi la Serikali na mwenyekiti wa EACC Eliud Wabukala. Waziri wa Michezo wa Kaunti ya Meru ambaye alidaiwa kughushi cheti cha shahada ya digrii kutoka Chuo Kikuu cha Nairobi. Waziri huyo anadai kuwa alitunukiwa cheti cha digrii ya Uchumi na Chuo Kikuu cha Nairobi alipohitimu 2010. Aliwasilisha cheti hicho mbele ya Bunge la Kaunti ya Meru alipokuwa akipigwa msasa kabla ya kuapishwa kushikilia wadhifa wa uwaziri. Uchunguzi wa EACC ulibaini kuwa cheti hicho kilikuwa feki lakini Mkurugenzi wa Mashtaka aliitaka tume hiyo kufanya uchunguzi zaidi na kuziba mapengo. Makala ya msanii- Davy Dee ALIKUWA na nia kubwa ya kuwa wakili kwa sababu ya kutaka kuwatetea wale wanaodhulumika kwa kukosa kuwakilishwa kutokana na ukosefu wa fedha. Lakini nia yake David Thoya almaarufu Davy Dee haikuweza kutimia kutokana na matatizo ya wazazi wake kupelekana mbio za kutaka kuepukana na hivyo, ilibidi akose kipindi kirefu cha masomo yake na kiushindwa kupata shahada ambazo zingelimuwezesha kusomea uwakili. Ilikuwa mwaka 2012 ndipo Davy Dee alipopatikana na kisanga kilichomkoroga maisha yake na hivyo alionelea kuwa na umuhimu wa kutuma ujumbe wa watu wa mitaani ambao huwa na uwezo mdogo wa kupeleka maisha yao. “Njia kubwa niliyofikiria ujumbe wangu utafikia watu wengi ni kujitosa kwenye fani ya kuimba ambapo nyimbo zitaweza kusikilizwa na wengi,” akasema msanii huyo chipukizi ambaye anaamini nyimbo zake zitapendwa kwa sababu zina mafunzo ya mashakil ya dunia. Davy alianza kwa kuimba mwaka 2008 akiwa shuleni na wenzake 27 katika kundi lilojulikana Max Melo ambalo lilikuwa la kuimba na kunengua. Kundi hilo lilitoa album mbili za nyimbo 14, kila album likiwa na nyimbo saba. Msanii Davy Dee PICHA/ABDULRAHMAN SHERIFF Baadhi ya nyimbo za kundi hilo zilizopendwa zaidi ni pamoja na zile za ‘Simuachi’, ‘Holy’, ‘Achana na anasa’ na ‘Twasema asante’. Kutokana na wengi wa wanachama wa kundi hilo kuoa na kuolewa, ilibidi Davy Dee aanze kufuata mweleko wake kimuziki. Ilikuwa mwaka 2015 ndipo msanii huyo alipotoa kibao chake mwenyewe cha ‘Sifa’ ambacho ndicho kilichomtambulisha na kumpa jina sio Mombasa pekee bali hata huko Nairobi, Kisumu, Uganda na Tanzania. “Niliuimba wimbo huo kwa sababu ya kumshukuru Mungu kwa kunipa uwezo wa kufika mahali nilipofika kimuziki; nilitambua kwa kuimba wimbo huo wa ‘Sifa’ na kuitikiwa vizuri ilikuwa ni ufunguo mpya wa maisha yangu,” akasema Davy Dee. Aliporudi safari zake za Tanzania na Uganda mwaka huo wa 2015, alianza kutoa kibao kimoja hadi kingine huku akiwa anavutia mashabiki wengi zaidi waliokuwa wakimuunga mkono na kumsihi aendelee na Sanaa hiyo. Kati ya nyimbo zake alizowahi kuimba baina ya mwaka 2016 hadi sasa na ambazo nazo ziliitikiwa ni pamoja na zile za ‘Tembea na mimi’, ‘Bado’, ‘Tetanao’ na ‘Naanza nawe’ ambao ameuzindua mwanzo wa mwaka huu. Kwa wakati huu, Davy Dee anajitayarisha kuzindua albam yake ya nyimbo saba zikiwemo hizo. “Ninaazimia kuizindua albam hiyo hapo Agosti 8. “Nina uhakika album yangu hii itawapendeza mashabiki wangu pamoja na wapenzi wa muziki,” akasema. Nia yake kubwa ni kutaka kuwa na label yake ya muziki ili ipate kutambulika mbali na kutaka kufungua kituo cha watoto mayatima na wale ambao wazazi wao hawana uwezo wa kuwalea na kuwa mwanaharakati wa kutetea maslahi ya wanyonge. Hapa nchini anapenda sana muziki wa Sarah K kwa sababu anasema mwana mama huyo anamkosha kutokana na kutokuwa na scandali yoyote kwa miaka yote nimemtambua. “Mimi nina hamu ya kufikia viwango vya wanamuziki watajika wakiwemo kina Benjamin Dube, Uche wa Afrika Kusini. Nawapenda sana wanamuziki kina Gloria Muliro, Bahati Bukuku wa Tanzania hali nchini Kenya nawapenda kina Emmy Kosgei, Eunice Njeri na Mr Gug,” akasema.Anawaambia mashabiki wake pamoja na wapenda muziki wote kuwa wazidi kumuunga mkono ili aweze kufikia malengo yake hasa ya kusimama na jamii. Diva: Bado nahitaji sapoti kufikia lengo NI kati ya chipukizi wanaopania kujituma kwa udi na uvumba wakilenga kufikia upeo wa kimataifa katika tasnia ya uigizaji. Everlyne Wali Mang’oi anayefahamika kama Diva amekuwa akishiriki uigizaji kabla ya virusi vya corona kutua nchini. ”Janga hilo limechangia wengi wetu kupoteza ajira na kujituma njia panda kimaisha,” anasema na kuongeza kuwa limechangia baadhi yao kupoteza matumaini ya kukuza talanta zao katika maigizo. Dada huyu amekuwa akishiriki michezo ya kuigiza waliokuwa wakitengeneza wakifuata mwongozo wa vitabu za riwaya (setbooks). Chipukizi huyu anasema ingawa bado hajafaulu kufanya kazi na kupata mpenyo kupeperushwa kwenye runinga analenga kufikia kiwango cha msanii wa kimataifa na mzawa wa Mkenya, Lupita Nyong’o aliyeshiriki filamu kama Queen of Katwe. Amefanya kazi na makundi mbali mbali ikiwamo The Messengers, Goal Achievers Quality Theatre na Forever Arts kati ya mengine. Kwa waigizaji wa humu nchini angependa kufanya kazi nao Catherine Kamau ‘Sue and Jonnie,’ ‘Plan B,’ na Sarah Hassan ‘Zora,’ na ‘Tahidi High,’ kati ya wengine. Ndani ya miaka mitano ijayo anasema analenga kuhakikisha ameshiriki filamu na kupata mpenyo kupeperushwa kwenye runinga kila siku kama ilivyokuwa kwa kipindi cha Maria kupitia Citizen TV. ”Uigizaji ni ajira kama zingine na serikali inastahili kuanzisha mbinu za kuinua sekta hiyo ili kusaidia chipukizi wengi waliofurika katika kila pembe mwa taifa hili,’ anasema. PANDASHUKA Anakiri kuwa amepitia changamoto nyingi tu ikiwamo malipo duni pia kufanya kazi na kutolipwa baada ya wahusika kuingia mitini. ”Pia siwezi kuweka katika kaburi la sahau visa vya makundi mengine kuvunjika na kujikuta bila ajira. Mara nyingi masuala ya uongozi na mapato ndio huchangia makundi mengine kusambaratika,” akasema. Anasema tangia akiwa utotoni mwake alidhamiria kuhitimu kuwa daktari wa meno lakini mambo yakamwendea mrama na kushindwa kutimiza ndoto hiyo. ”Katika mpango mzima sijapata mashiko katika uigizaji lakini nimepania kuanzisha shule ya kufunza masuala ya maigizo kwa wasanii wanaokuja,” akasema. MAWAIDHA Anashauri wenzie kutodharau nafasi yoyote katika uigizaji pia ni vizuri wanapopata nafasi kuonyesha uwezo wao bila kulegalega maana safari ndefu huanza kwa hatua moja. Anadokeza kuwa amegundua kuwa ubunifu ni jambo nzuri katika tasnia ya maigizo ili kujikuza zaidi. Wanasiasa wakuu watatii kanuni au wataendelea kupepeta corona? WAKENYA wanasubiri kuona ikiwa vigogo wa kisiasa nchini wataahirisha mikutano yao ya kisiasa waliyopanga maeneo tofauti nchini kuanzia wikendi hii baada ya serikali kusitisha hafla hizo kama njia ya kudhibiti msambao wa corona. Ijumaa, Inspekta Jenerali wa polisi Hillary Mutyambai alionya wanasiasa dhidi ya kuandaa mikutano ya aina yoyote nchini akisema, ameagiza maafisa wake kutekeleza kikamilfu kanuni za Wizara ya Afya. “Idadi ya maambukizi inaendelea kupanda. Tukiendelea na hafla za kisiasa, basi tutamalizwa na janga hili,” alisema Bw Kagwe akitoa taarifa kuhusu hali ya corona nchini nje ya Afisi ya Rais, Harambee House, Nairobi Hata hivyo imeibuka kuwa wanasiasa ambao wamekuwa wakipuuza kanuni hizo na kuchangia ongezeko la maambukizi nchini, wamepanga mikutano kuanzia wikendi hii. Ijumaa, viongozi wa eneo la Magharibi walisema wamekamilisha maandalizi ya ziara ya Rais Uhuru Kenyatta katika eneo hilo. Mnamo Jumanne, kiongozi wa chama cha ODM Raila Odinga alitangaza yeye na washirika wake wa kisiasa wataandaa mikutano kaunti ya Kisii, Kakamega, Pwani na eneo la Mashariki ya Mlima Kenya kujipanga kwa ajili ya uchaguzi mkuu wa 2022. Naibu Rais William Ruto amepanga mikutano kaunti za Mashariki mwa Mlima Kenya. Katika ziara hiyo, anatarajiwa kutembelea maeneobunge mawili – Mbeere Kusini na Runyenjes – ambapo ataendeleza kampeni yake ya hasla, kuhudhuria hafla za kanisa, kufanya mikutano ya barabarani, na kisha kupata habari kuhusu shughuli ya kuandikisha wanachama wa chama cha United Democratic Alliance (UDA). Kaunti 10 za Mt Kenya kuondoa ada za biashara MUUNGANO wa Kiuchumi wa Kaunti za Eneo la Kati (CEREB) umeanza kubuni mkakati utakaounganisha ada zinazotozwa mipakani, ili kuimarisha ushirikiano wa kibiashara kati yao. Mkakati huo pia utaondoa vikwazo vingine ambavyo vimeathiri shughuli za kibiashara za kaunti hizo. Tayari, maafisa wakuu wa CEREB wameanza vikao vya siku mbili mjini Nanyuki kujadili namna ya kubuni soko la pamoja, litakalowaondolea wafanyabiashara mzigo wa ada nyingi wanaposafirisha bidhaa kutoka kaunti moja hadi nyingine. Akiwahutubia wanahabari Alhamisi, mwenyekiti wa Jopo Maalum la Kibiashara la muungano huo, Bi Diana Kendi, alisema kuwa wanatathmini kwa kina sababu ambazo zimekuwa zikiathiri ustawi wa biashara katika eneo hilo. “Mapato ya jumla ya kifedha ya eneo hili ni ya juu ikilinganishwa na baadhi ya nchi duniani. Hiyo ndiyo sababu tunaangalia njia za kuimarisha biashara miongoni mwetu, ili kujiweka pazuri kushirikiana kibiashara na maeneo mengine ya kanda,” akasema Bi Kendi. “Tuliona kukiwa na vikwazo vingi katika usafirishaji wa bidhaa kama maziwa kutoka eneo moja hadi jingine kutokana na ada nyingi zinazotozwa. Sekta hiyo haijakuwa ikifanya vizuri na wakulima hawajakuwa wakupata faida kubwa. Tunaweza kubuni njia za kujipatia mapato bila kuwahangaisha wafanyabiashara,” akaongeza Bi Kendi, aliye pia Waziri wa Biashara katika Kaunti ya Nyeri. Kikao hicho kilianza Alhamisi. Mkutano ulihudhuriwa na magavana wote kumi kutoka eneo hilo. Muungano huo pia umekuwa ukipata uungwaji mkono kutoka kwa Wizara ya Biashara na Viwanda nchini. “Ikiwa una leseni ya kuendesha biashara yako ya kutengeneza bidhaa katika Kaunti ya Kiambu, hutahitajika kulipia ada ya kuzisambaza katika Kaunti ya Nakuru ama kaunti yoyote ambayo ni mwanachama wa muungano huu,” akongeza Bw Githuku Mungai, ambaye ni mshauri kwa Serikali ya Kaunti ya Laikipia. Kijiji machifu huzuia wenyeji kujenga nyumba za kisasa WAKAZI wa kijiji cha Manda-Maweni, Kaunti ya Lamu wameshangaza wengi kwa kuishi katika nyumba zilizojengwa kwa udongo, nyasi na makuti ilhali kijiji hicho kina wafanyabiashara wengi wanaouza bidhaa za ujenzi wa nyumba nadhifu za kisasa. Kijiji hicho cha wakazi takriban 2,000 ambacho kimekuwepo tangu mwaka wa 1982, huvutia wajenzi kwa uchimbaji wa mawe na utengenezaji wa matofali, kokoto, na rasilimali nyingine zinazotumika kwa ujenzi wa majumba ya kifahari kwingine Lamu. Unapoingia huko, utakutana na bidhaa tele za ujenzi zikiwa zimepangwa tayari kusafirishwa hadi sehemu nyingine za Lamu ili kung&rsquo;arisha majengo ya sehemu hizo za mbali. Kuna sehemu zilizotengwa kijijini kuwa machimbo au migodi. Cha kustaajabisha na kusikitisha ni kwamba kijiji cha Manda-Maweni hakina nyumba ya kudumu na ikiwa ipo ni chache ambazo zinamilikiwa na watumishi wa umma. Kwa wenyeji wanaofanya kazi ya kuchimba na kuuza bidhaa za ujenzi, nyumba zao ni za udongo, nyasi au makuti na ambazo idadi kubwa ziko katika hatari ya kuanguka ilhali nyingine tayari zimeporomoka na kusalia mahame. Mwenyekiti wa Muungano wa Wachimba-mawe aliye pia kiongozi wa jamii katika kijiji hicho, Bw Benson Ojuok, alikiri kuwa idadi kubwa ya wakazi wa kijiji hicho wana uwezo wa kujijengea nyumba za kudumu lakini wanadai kuna amri ya serikali inayowazuia kufanya hivyo. Mwenyekiti wa Muungano wa Wachimba-Mawe kijijini Manda-Maweni, Benson Ojuok wakati wa mahojiano na Taifa Leo. Anasema machifu wamekuwa wakiwanyima uhuru wa kujijengea nyumba za kudumu na kuleta hujuma kwenye suala zima la ardhi na hatimiliki. Picha/ Kalume Kazungu Kulingana naye, machifu na manaibu wao wametoa amri ya ajabu kwa wananchi kujenga nyumba hizo zilizo maarufu kama madogo-poromoko, na unapopatikana ukijenga nyumba ya mawe au ya aina yoyote ya kudumu unahangaishwa na hata mjengo wako kubomolewa. Isistoshe, anaongeza kuwa nyumba hizo za muda zinapoanguka huwa hazifai kukarabatiwa wala kujengwa upya kivyovyote isipokuwa kama una amri ya chifu au naibu wake. “Mimi nimeishi Manda-Maweni kwa zaidi ya miaka 20 sasa. Tumeamriwa kutojenga nyumba za kudumu hapa licha ya kuwa tumeishi kwa ardhi hizi kwa muda mrefu. Huwezi kujiamulia kukarabati au kujenga nyumba hapa endapo chifu au naibu wake hajapenda. Ukikaidi amri yao na kuendeleza ujenzi basi nyumba yako itaangushwa na wewe mwenyewe kujipata pabaya,” akasema Bw Ojuok. Hata hivyo, Kamishna wa Kaunti ya Lamu, Bw Irungu Macharia alisema hajapokea malalamishi yoyote kutoka kwa wakazi hao kuhusiana na madai ya machifu kuingilia suala la ardhi zao. Kulingana naye, habari alizo nazo ni kwamba kumekuwa na mgogoro wa muda mrefu wa ardhi kati ya wakazi wa Manda-Maweni na mwekezaji wa kibinafsi anayedai wananchi hao wamekalia ardhi yake kinyume cha sheria. Katibu wa Muungano wa Wachimba-mawe kijijini humo, Bw Jackson Mwiti ambaye ameishi pale kwa zaidi ya miaka 30 alisema wanakandamizwa dhidi ya kujiendeleza kimaisha ilhali rasilimali zao zinatumiwa kunadhifisha miji mingine ya Lamu. Mbali na hayo, kuna baadhi ya wakazi ambao hata mabanda au nyumba hizo za muda hawana. Wakati mwingi wao hulazimika kulala mabarazani au ndani ya machimbo ya mawe kwani wamekatazwa kujenga. Bw Mwiti aliiomba serikali ya kaunti ya Lamu na ile ya kitaifa kupitia Tume ya Ardhi nchini (NLC) kutekeleza usoroveya wa haraka wa ardhi kijijini Manda-Maweni na kuhakikisha wananchi wanapewa hatimiliki za ardhi ili wawe na uhuru wa kujiendeleza. “Tumechoka kuchimba na kusafirisha rasilimali hizo nje ya kijiji chetu ilhali sisi wenyewe hatufaidi. Suluhu ya kipekee ni ardhi tunazokalia zifanyiwe usoroveya na kila mmoja wetu apewe kipande chake cha ardhi na hatimiliki kujiendeleza kivyake. Bila hivyo tutasalia kuitwa watu wa mtaa wa mabanda wa Manda-Maweni licha ya kwamba uwezo wa kujenga nyumba za kudumu tunao,”akasema Bw Mwiti. Bi Charity Wangeci ambaye ni wa mpango wa Nyumba Kumi kijijini Manda-Maweni, anaitaka serikali kupitia idara ya ujasusi kuwachunguza machifu na manaibu wao kwa madai ya kuingilia masuala ya ardhi na hata kuwahangaisha wakazi eneo hilo kila kuchao. Mama Charity Wangeci wa mpango wa Nyumba Kumi kijijini Manda-Maweni, akieleza vile machifu na manaibu wao walivyokuwa kizingiti cha wananchi wa Manda-Maweni kujiendeleza. Sasa anataka maafisa hao wa utawala kuchunguzwa. Picha/ Kalume Kazungu Mawakili walaani kuhangaishwa kwa Khaminwa VIONGOZI, mawakili na mashirika ya kutetea haki za binadamu nchini Jumamosi walikashifu hatua ya polisi kuzingira afisi ya wakili John Khaminwa na kumhoji kwa saa kadhaa. Dkt Khaminwa alihojiwa kuhusiana na taarifa yake Ijumaa, kuwa mahakama haipaswi kusikiliza rufaa dhidi ya mswada wa Mpango wa Maridhiano (BBI) kutokana na mtindo wa Rais Uhuru Kenyatta kukiuka maagizo ya mahakama. Hapo jana, mawakili na viongozi mbalimbali nchini walikosoa tukio hilo, wakilitaja kama kuendeleza vitisho dhidi ya raia. Tume ya Kutetea Haki za Binadamu (KHRC) ilitaja kitendo hicho kama “vitisho”. “Tumepokea habari za kusikitisha kuhusu hatua ya polisi kwenda katika afisi ya Dkt Khaminwa kutokana na taarifa aliyowasilisha mahakamani kuhusiana na rufaa dhidi ya BBI. Vitendo hivyo ni sawa na kulipiza kisasi na havina nafasi yoyote katika jamii yetu. Lazima tusimame kidete kwa kuwaeleza ukweli wale walio mamlakani bila kuogopa,” likasema shirika kwenye taarifa. Kiongozi wa chama cha Narc-Kenya, Martha Karua, alisema ni picha mbaya polisi kumhangaisha wakili huyo mkongwe. “Ni aibu polisi kumhangaisha Dkt Khaminwa kwa msingi wa taarifa aliyowasilisha mahakamani kuhusiana na kesi dhidi ya BBI,” akasema. Akaeleza kiongozi wa Chama cha Mawakili Kenya (LSK), Nelson Havi, “Tunataka kuamini kuwa hatua ya polisi kuzuru afisi za Dkt Khaminwa haihusiani na taarifa aliyowasilisha katika Mahakama ya Rufaa. Viongozi walio mamlakani wanapaswa kujua kwamba tutapambana hadi mwisho.” Akirejelea tukio hilo, Dkt Khaminwa alisema kuwa ni wakati mawakili na watetezi wote wa haki wasimame kidete kueleza ukweli bila kuogopa. Pogba ambaye ni raia wa Ufaransa, kwa sasa yuko katika mwaka wa mwisho wa mkataba wake na Man-United wamemsajili kiungo mvamizi Jadon Sancho kutoka Borussia Dortmund. Kwa mujibu wa gazeti la 90min nchini Italia, ujio wa Sancho utamweka Pogba katika ulazima wa kusugua benchi ikizingatiwa kwamba kocha Ole Gunnar Solskjaer atapendelea sana kumchezesha kwa pamoja na Bruno Fernandes nyuma ya wavamizi wakuu wa Man-United. Pogba, 28, alihudumu kambini mwa Juventus kwa miaka minne baada ya kuondoka ugani Old Trafford mnamo 2012. Alinolewa na Allegri katika misimu yake miwili ya mwisho kambini mwa Juventus kabla ya kubanduka jijini Turin na kurejea Man-United kwa kima cha Sh12.4 bilioni mnamo 2016. Licha ya Ufaransa kuondolewa mapema kwenye kampeni za Euro mwaka huu, mchango wa Pogba umehisika pakubwa kiasi cha kuchochea vinara wa Man-United kumzungumzia wakala wake Mino Raiola kuhusu uwezekano wa kurefusha mkataba wa kiungo huyo. Ingawa hivyo, gazeti la 90min linashikilia wapo baadhi ya vinara wa Man-United wanaopinga hatua ya Pogba kupokezwa mkataba mpya utakaomshuhudia akiwa sogora anayedumishwa kwa mshahara mnono zaidi (Sh62.4 milioni kwa wiki) uwanjani Old Trafford. Mbali na Juventus, kikosi kingine kinachowania maarifa ya Pogba ni Real Madrid ambao pia wanamfukuzia Kylian Mbappe wa Paris Saint-Germain (PSG). Gazeti la 90min limeshikilia kuwa kurejea kwa Pogba kambini mwa Juventus huenda pia ukatumiwa na Man-United kufanikisha marejeo ya Cristiano Ronaldo uwanjani Old Trafford. Ronaldo ambaye ni raia wa Ureno ni mshindi mara tano wa taji la Ballon d’Or. Nyota huyo wa zamani wa Real Madrid bado ni kipenzi cha mashabiki uwanjani Old Trafford licha ya kwamba atakuwa akifikisha umri wa miaka 37 mnamo Februari 2022. Waziri wa Fedha, Ukur Yatani, tayari amekubali kuwa serikali itahitajika kukopa zaidi ili kufadhili bajeti yake ya Sh3.66 trilioni ya mwaka wa kifedha wa 2021/22. Ili kufikia hilo, itahitaji Mswada wa Matumizi ya Fedha za Umma kufanyiwa mageuzi ili kuongeza kiwango inachoweza kukopa kutoka Sh9 trilioni hadi Sh12 trilioni. Ripoti ya Kamati ya Uhasibu Bungeni (PAC) na ripoti ya Kamati ya Bunge kuhusu Makadirio ya Bajeti (BAC) mwaka uliopita, ziliizuia Wizara ya Fedha dhidi ya kuwasilisha nyongeza ya bajeti mara kwa mara katika Bunge. Kukubaliwa kwa ripoti hizo mbili kunamaanisha Wizara itazuiwa kuwasilisha nyongeza hizo miezi miwili kabla ya mwaka wa kifedha kuisha. Mwaka wa kifedha wa serikali huwa unaanza Julai 1 hadi Juni 30 kila mwaka. Athari za mapendekezo ya ripoti hizo mbili ni kwamba hakuna nyongeza ya bajeti itakayowasilishwa bungeni baada ya Aprili 30. Kipengele 223 cha Katiba kinafafanua kuhusu hali ambapo nyongeza ya bajeti inapaswa kuwasilishwa katika Bunge. Katika hali hiyo, BAC imeonya kuwa huenda bajeti ya mwaka huu isitimize malengo yake. Hata hivyo, mapendekezo ya kamati hizo mbili yataanza kutekelezwa ikiwa Bunge litaufanyia mageuzi Mswada wa Matumizi ya Fedha za Umma (PFM). Ujanja wa magavana wenye kesi kuendelea kuhudumu MAGAVANA waliozuiwa kufika katika makao makuu ya kaunti na kuendelea kuongoza kutoka kwa afisi zao kutokana na kesi za ufisadi, wametumia mwanya uliopo kwenye sheria kuendelea na majukumu yao huku kesi zao zikiwa zingali kortini. Afisi ya Mkurugenzi wa Mashtaka ya Umma (DPP) iliwashtaki magavana sita kwa kushiriki ufisadi huku Mike Sonko (Nairobi) na aliyekuwa Gavana wa Kiambu Ferdinard Waititu wakitimuliwa kutoka kwa uongozi wa kaunti na madiwani wa magatuzi yao. Manyapara hao wa kaunti wamefasiri uamuzi wa korti kwamba wasifike katika makao makuu kuwa hitaji tu la kuwazuia kutekeleza kazi zao kutoka kwa afisi hizo. Hata hivyo, wanne waliosalia wamekuwa wakiendeleza majukumu yao kutoka kwa afisi nyingine nje ya makao makuu ya kaunti zao. Mkurugenzi wa Mashtaka ya Umma Noordin Haji mara kwa mara amelazimika kutoa ufafanuzi kwamba afisi zilizorejelewa kortini, zinajumuisha hata majukumu yao ya ugavana wala si mahali ambako afisi walizokuwa wakizitumia zinapatikana. Katika Kaunti ya Migori, Gavana Okoth Obado amekuwa akitekeleza majukumu yake kutoka kwa makao rasmi ya gavana, eneo la Rapogi, kilomita 30 kutoka mji wa Migori. Amebadilisha iliyokuwa afisi yake kushughulikia kazi nyingine za kaunti ila majukumu mengi huwa anayatekeleza kutoka makao rasmi ya gavana ambapo kuna afisi kadhaa hata kwa wafanyakazi wa kaunti. Wageni mbalimbali wamekuwa wakifika katika makao hayo kumtembelea Bw Obado huku mkurugenzi wake wa mawasiliano Nicholas Anyuor, akisema kuwa bosi wake amekuwa akifuata sheria na kutii amri ya korti. Katika Kaunti ya Garissa, Gavana Ali Korane pia amekuwa akitumia makao rasmi ya gavana wala haendi katika zilizokuwa afisi zake tena. Bw Korane huandaa mikutano ya baraza lake la mawaziri pamoja na shughuli nyingine za kaunti katika makazi hayo ya kifahari. Ingawa Bw Korane na Naibu wake Abdi Dagane wamekuwa na uhasama wa kisiasa kuhusu uongozi wa kaunti baada ya uamuzi wa korti, wazee waliingilia kati ili kuhakikisha kuna umoja na huduma kwa raia hazitatizwi. Hali ni hiyo hiyo katika Kaunti ya Samburu ambapo Gavana Moses Lenolkulal amekuwa akiendelea na kazi zake kama zamani, akizindua miradi mingi ya maendeleo. Kisheria, korti ilitarajia kuwa Naibu Gavana Julius Leseeto angekuwa akijihusisha na shughuli nyingi za kikazi zinazoandamana na afisi ya gavana baada ya Bw Leonolkula kuzuia kufika katika afisi zake. Kati ya majukumu aliyoyatekeleza Gavana huyo ni kuteua kamati ya kupambana na janga la corona na pia mwaka jana alizindua ujenzi wa hospitali katika eneo la Archer Post. Licha ya kusherehekea hadharani Gavana wa Tharaka-Nithi Muthomi Njuki alipozuiwa kufika katika afisi zake kutokana na kesi ya ufisadi, Naibu Gavana Francis Kagwima amesalia mtazamaji tu na hata kutengwa zaidi katika usimamizi wa masuala ya kaunti. Bw Kagwima alikuwa ametangaza kuwa sasa ndiye kiongozi wa kaunti lakini Bw Njuki ameendelea kudhibiti masuala yote ya kaunti na hata kutoa amri ya utekelezaji wa sera mbalimbali. Familia 50 zaumizwa na baridi kali baada ya nyumba zao kuteketea Mukuru-Kayaba FAMILIA 50 zilikesha nje penye baridi baada ya nyumba zao kuteketea kwenye mkasa wa moto usiku wa kuamkia Jumapili. Kisa hicho kilitokea katika eneo la Budalangi lililoko katika mtaa wa mabanda wa Mukuru-Kayaba, kaunti ndogo ya Starehe. Maafisa wa kuzima moto walikosa barabara ya kuingia kwenye eneo la mkasa kutokana na msongamano wa nyumba. Licha ya hayo,ililazimu magari mawili ya kuzima moto kutoka kwa serikali ya kaunti ya Nairobi kuzunguka na kuingia ndani ya kituo cha umeme cha kampuni ya Kenya Power mkabala wa barabara ya Enterprise. Ili kuzuia waporaji, maafisa wa polisi wakiongozwa na kamanda wa eneo la South B, Bw Samuel Ochoki walihakikisha usalama umedumishwa. Mwathiriwa mmoja aliye kadhalika mmiliki wa nyumba nne, Bi Faith Musivulu, 35, aliyeishi eneo hilo kwa zaidi ya miaka mitano alisema moto ulianzia ndani ya nyumba moja ambapo mwenyewe alikuwa amelala. Majirani waliongeza kwamba mama wa watoto watano aliyedaiwa kuwa mlevi alisahau kuzima mshumaa kabla ya kulala fofofo. Kwa bahati nzuri, watoto wote watano walikuwa wameenda kupata chakula cha jioni kwa nyumba tofauti ambako babake huishi. “Mwanamke alikuwa amewasha mshumaa na kulala kabla ya kuuzima. Akiwa usingizini, mshumaa uliwakisha pazia ya nyumba kabla ya nyumba yote kuwaka na kusambaa kwa nyumba jirani,” Bi Faith akasema. Ni wakati ambapo jirani yake alipoona neti yake imewaka moto aliamsha mkewe na mara moja kuchukua mtoto wao wa miaka mitatu na kutoroka. Familia hiyo iliondoka bila chochote huku mali yote yao ikiteketea na kubakia kuwa majivu. Mwathiriwa mwingine, Bi Sabina Wamaitha, 38 alisema licha ya maji kukosekana mtaani, vijana walishirikiana kubomoa nyumba huku wengine wakipanga foleni hadi ndani ya mto Ngong. “Vijana walibomoa nyumba ili kuzuia moto kuenea zaidi na wengine wao wakitumia maji ya mto Ngong kuuzima kwani maji ya mifereji yanayosambazwa mtaani kwa mgao na kampuni ya Nairobi Water hufungwa leo,” Bi Wamaitha akasema. Viongozi wa vijana katika eneo hilo, Bw Benson Kivindu Kilonzi aka Bentos na Bonface Ogutu Jubilee walisema kufuatia msururu wa visa vya moto mtaani huo kwa miaka ya hapo nyuma, vijana hushirikiana vizuri wakati wa majanga. “Nawapongeza vijana wangu kwa kujitoa kwa moyo mara kunapokuwa na visa vya moto na wakati kuna mafuriko mtaani wetu,” Bw Bentos akasema. Tukienda mitamboni, mwakilishi wa wodi, Bw Herman Azangu aliahidi kuwatembelea waathiriwa na kutoa msaada wake kutoka kwa serikali ya kaunti. Bandari ya Lamu kuanza kutumiwa kuingiza mafuta ya nazi BANDARI ya Lamu hivi karibuni itaanza kutumiwa kuingiza nchini mafuta ghafi ya nazi kutoka Indonesia. Balozi wa Indonesia nchini Kenya, Bw Mohamad Hery Saripudin, amesema Indonesia itaanza kutumia bandari hiyo katika usafirishaji wa bidhaa kuingia na kutoka nchini Kenya, na miongoni mwa bidhaa kuu zitakazoingizwa ni mafuta hayo ya nazi. Bw Saripidin alisema kwa miaka mingi Kenya na Indonesia wamefurahia uhusiano na ushirikiano mwema wa kibiashara, ambapo Kenya imekuwa ikipokea mafuta hayo kwa wingi pamoja na karatasi na bidhaa nyinginezo kutoka Indonesia. Kwa upande mwingine, nchi hiyo huagiza bidhaa kama vile majani chai, kahawa na bidhaa za ngozi kutoka Kenya. Akizungumza mwishoni mwa wiki alipozuru Lamu, aliahidi ataendelea kupigania ushirikiano huo wa kibiashara kudumu kati ya nchi hizo mbili. “Tumezuru bandari ya Lamu ilikutathmini utendakazi wake na kuona na nafasi gani tutatumia ili kuendeleza biashara hapa bandarini. Kwa miaka mingi tumekuwa tukitumia bandari ya Mombasa kusafirisha mafuta ghafi ya nazi kutoka Indonesia hadi Kenya. Kwa sababu tuko na bandari ya Lamu, pia tutaitumia katika usafirishaji wa mafuta ghafi ya nazi kwa wingi,” akasema Bw Saripudin. Meneja wa bandari hiyo, bw Salim Bunu, alitoa wito kwa wawekezaji wengine pia waende kutembelea bandari ili wajitafutie nafasi zinazoweza kukuza biashara zao kimataifa. Bw Bunu alisema mbali na bandari ya Lamu, pia kuna mpango wa kuanzisha eneo la viwanda. Bandari ya Lamu ilifunguliwa rasmi na Rais Uhuru Kenyatta mnamo Mei 20 mwaka huu katika hafla iliyoshuhudia meli ya kwanza ya mizigo kwa jina, MV CAP Carmel ikitia nanga kwenye kiegesho cha kwanza cha Bandari ya Lamu eneo la Kililana. Hatua hiyo iliashiria mwanzo rasmi wa shughuli za uchukuzi wa kibiashara bandarini humo. Wakati wa hafla hiyo, Rais Kenyatta pia alitangaza kwamba ujenzi unaoendelea wa viegesho viwili vya Lapsset utakamilika ifikapo Oktoba 2021. Ushindani mkali vyuo vikuu vikiingia debeni leo ZAIDI ya wajumbe 500 wa Muungano wa Wafanyakazi wa Elimu katika Vyuo Vikuu (UASU) leo watashiriki uchaguzi wenye ushindani mkali kuwachagua viongozi wapya katika ukumbi wa Nakuru Athletics Club. Wawaniaji 46 watashiriki kinyang’anyiro hicho cha kuwania nyadhifa 10.Chuo Kikuu cha Kenyatta kilicho miongoni mwa vitengo vikuu zaidi kikiwa na wajumbe 20, hakitashiriki uchaguzi huo baada ya chaguzi zake kufutiliwa mbali na korti kutokana na ukiukaji wa sheria. Hii ni mara ya kwanza tangu muungano huo kubuniwa ambapo unashiriki chaguzi zake za kitaifa katika mji huo ulio eneo la Bonde la Ufa.Wadhifa wa mwenyekiti ambao unatarajiwa kushindaniwa vikali, umevutia mgombea wa kike kutoka Nakuru, Bi Grace Nyongesa, ambaye amejikakamua kuwa mwenyekiti wa kwanza kabisa mwanamke wa Uasu, ikiwa atashinda chaguzi hizo katika jaribio lake la kwanza la kugombea kiti hicho. “Grace Nyongesa anazua mkondo mpya katika chaguzi za Uasu na ndiye mabadiliko tunayotaka katika nyadhifa za juu za uongozi,” alisema Dkt Patrick Murerwa, katibu mwandalizi wa Uasu katika Chuo Kikuu cha Egerton.Hata hivyo, mambo hayatakuwa rahisi kwa wakili huyo kutoka Nakuru ambaye ni mhadhiri katika Chuo Kikuu cha Kisii. Atakabiliwa na ushindani mkali kutoka kwa Muiga Rugara, mhadhiri kutoka Chuo Kikuu cha Jomo Kenya (JKUAT) na Katibu Mwandalizi anayeondoka Dkt Richard Bosire (UoN).Katika hali isiyotarajiwa, Bi Nyongesa amependekezwa na mwenyekiti aliyeongoza muungano huo kwa muda mrefu Bw Muga K’Olale, ambaye amekataliwa na uwakilishi wa Uasu Egerton. Wanavyokabili janga la plastiki jiji kuu Huku idadi ya watu ikiendelea kuongezeka na wengine wakihamia mijini, uchafu unaotokana na plastiki unazidi kuwa tishio kwa afya ya umma sio tu hapa Kenya, bali ulimwenguni kote. Kulingana na ripoti ya Mpango wa Mazingira wa Umoja wa Mataifa UNEP (2018), inakadiriwa kwamba tani 2,400 za taka huzalishwa kila siku jijini Nairobi, ambapo asilimia 20% ni uchafu wa plastiki.Aidha, udhibiti duni wa taka pamoja na shinikizo la kuhamia jijini ni baadhi ya masuala ambayo yamechangia kuendelea kwa tatizo hili. Duniani kote, chupa milioni moja za maji ya kunywa za plastiki hununuliwa kila dakika, huku mifuko ya plastiki trilioni 5 ya kutumika mara moja ikitumika kila siku. Kwa ufupi, nusu ya plastiki zote zinazozalishwa, zimesanifiwa kutumika mara moja pekee. Inasemekana kwamba ulimwenguni kote, plastiki tani milioni 300 huzalishwa kila siku, uzani ambao ni sawa na ule wa idadi yote ya watu ulimwenguni.Watafiti wanakadiria kwamba zaidi ya tani bilioni 8.3 za plastiki zimezalishwatangu miaka ya hamsini na takriban 60% ya plastiki hizo zimeishia katika ardhi na majini.Aidha, ni 9% pekee ya taka za plastiki zinazozalishwa ambazo huundwa upya na takriban 12% zikibadilishwa, huku zilizosalia 79% zikiwa ardhini na majini. Tani milioni 8 za plastiki huishia baharini ambapo nyingi yazo hubebwa kutoka mitoni. Uchafu huu wa plastiki mitoni umehusishwa na hatari nyingi ikiwa ni pamoja na ongezeko la maradhi na uchafuzi wa mazingira.Ripoti ya mwaka jana ya kamati ya kitaifa kuhusiana na malalamishi ya kimazingira NECC, ilionyesha kwamba Kenya hupoteza wastani wa $27 milioni, kwa kutibu maradhi yanayohusiana na udhibiti duni wa taka. Lakini hata mambo yanavyozidi kuonekana kuwa mabaya, kuna matumaini. Mojawapo ya mashirika ambayo yamekuwa mstari wa mbele katika kukabiliana na tatizo la taka za plastiki nchini ni Chemolex Company Limited.Kampuni hii imezindua mfumo maalum wa kunasa uchafu wa plastiki na kuubadilisha kuwa nyenzo za ujenzi kama vile fito, vigae vya kuezeka paa na vibao vya kuunda fanicha. Mfumo huu unahusisha mtambo maalum wa kunasa uchafu wa plastiki unaoelea mitoni.“Kwa kawaida mtambo huu unaingizwa mtoni katika maeneo hususan kisha hunasa uchafu huu. Kwa upande wetu, tumeweka mitambo hii katika mito Athi na Nairobi kwani kulingana na taasisi ya utafiti wa baharini nchini (Kenya marine research institute), asilimia 60 ya uchafu wa plastiki unaopatikana Bahari Hindi unatoka katika mito hii,” aeleza Clifford Okoth Owino, mwanzilishi mshirika wa Chemolex Company Limited. Baada ya kukusanywa, uchafu huu, hutengwa kuambatana na aina tofauti, kusagwa kisha kusafirishwa hadi katika viwanda vya shirika hili jijini Nairobi na Athi River, ambapo shughuli ya uundaji bidhaa hizi upya huanza.“Kwa upande wetu, tunahusika na uundaji upya wa aina 26 za plastiki ikiwa ni pamoja na Low-density polyethylene (LDPE), Polyethylene terephthalate-PET, inayotumika kuunda chupa za maji, na Styrofoam aina ya plastiki inayotumika kuunda vifaa vya kupakia vyakula na bidhaa za eletroniki,” aeleza Bw Okoth. Hii ni teknolojia mpya hapa nchini ambapo kulingana na Bw Okoth, waliwasilisha bechi ya kwanza ya bidhaa walizounda kwa taasisi ya utafiti na ustawi wa viwanda nchini-KIRDI, na wanasubiri matokeo ya majaribio kadha wa kadha ya usalama, kabla ya kupata idhini ya kuanza matumizi ya bidhaa hizi.“Tayari tunatarajia kupokea hati hivi karibuni na hata mipango ipo ya kuanza kutumia baadhi ya matofali haya kuunda vijia vya wapita njia hapa mtaani Kariobangi,” aeleza Bw Okoth. Mbali na kuimarisha mazingira, vilevile kuzuia madhara ya kiafya ya baadaye, shirika hili limekuwa likihamasisha umma kuhusu umuhimu wa kudhibiti taka na kushughulikia mazingira, mafunzo ambayo huendelezwa hasa shuleni na katika taasisi zingine za masomo ya juu. Bila shaka hii ni habari njema katika enzi hizi ambapo ulimwengu unaendelea kuzama kutokana na ongezeko la taka za plastiki ambazo zimeendelea kusakama mito, maziwa na bahari.Lakini licha ya habari hii njema, kuna mengi yanayostahili kufanyika ili kuhakikisha kwamba ulimwengu na hasa Kenya inatimiza ndoto yake ya kukabiliana na janga hili la plastiki. Kwa mfano, Kenya bado ingali nyuma katika harakati za kufanikisha mfumo thabiti wa uundaji upya taka na hasa za plastiki. Ni suala ambalo hudhihirika hasa mvua inaponyesha na kusababisha mafuriko yanayotokana na mitaro kuziba kutokana na uchafu wa plastiki.Viwanda vya kuunda upya bidhaa kutokana na uchafu wa plastiki bado vinakumbwa na changamoto ya kuendeleza shughuli zao, huku ufadhili ukiwa tatizo kuu. “Kwa mfano, ili kupata muundo msingi wa kiwanda sawa na hiki, inachukua takriban Sh20 milioni, kiasi ambacho sio kila mmoja anaweza kumudu,” aeleza Bw Okoth.Pia, ukosefu wa mitambo muhimu kama vile mashine ya kusaga plastiki, umekuwa tishio kubwa. “Mitambo ya kusaga plastiki inayopatikana hapa nchini ni ile ya kusaga aina moja ya plastiki, ilhali kwa mfano kiwanda kama chetu kinahusika na aina nyingi za plastiki,” aeleza.Mbali na hayo, kuna tatizo la muda mrefu unaotumika katika majaribio ya bidhaa zinazoundwa kwa njia hii. “Hii ni teknolojia mpya ambapo lazima kuwe na majaribio mengi kuhakikisha kwamba bidhaa za ujenzi tunazounda, ni salama. Kwa mfano, shirika hili liianzishwa mwaka wa 2017 ilhali ni mwaka jana tu tulipowasilisha bechi ya kwanza ya bidhaa tulizounda kwa KIRDI,” aeleza.Lakini tatizo kuu ni la kimfumo. Kwa mfano, hapa nchini hakuna mfumo maalum wa uundaji bidhaa mpya kutokana na taka huku mzigo wa kuunda upya bidhaa kutokana na taka za plastiki ukiachiwa raia wa kawaida ambao hawawezi stahimili kiwango kikubwa cha uchafu wa plastiki unaozalishwa humu nchini. Mwaka jana, mkurugenzi wa idara ya utiifu na utekelezaji sheria ya Halmashauri ya Kitaifa ya Kudhibiti Mazingira NEMA, Zephaniah Ouma, aliliambia shirika la habari la kimataifa la Al Jazeera kwamba Kenya huunda upya asilimia 15 pekee ya uchafu wa plastiki inayozalisha.Hiki ni kiwango kidogo sana na huenda kikarejesha nyuma ratiba ya Kenya ya kufikia asilimia 80 ya uundaji upya bidhaa kutokana na uchafu wa plastiki kufikia mwaka wa 2030. NANJALA NYABOLA: Vyama vilikiuka sheria ya faragha-data, viadhibiwe Wakenya walipigwa na butwaa walipogundua kwamba wamesajilishwa na vyama vya kisiasa bila ya wao kujua au kuridhia. Kashfa iligundulika baada ya Mkenya mmoja kubaini kwamba alipotafuta data zake katika mtandao wa Afisi Maalum ya Usajili wa Vyama vya Kisiasa (ORPP), alikuwa amesajiliwa na chama ambacho hakukitambua. Mwananchi huyu alitangaza habari hii kwenye mtandao wa Twita, na wengi wetu tukaenda kwenye kurasa za e-Citizen na ORPP kuona kama sisi pia tumeathirika. Lo! Wengi wetu tulisajiliwa katika vyama vya kisiasa bila kufahamu au kukubali kwetu.Hili ni jambo la kuudhi sana. Kuna sheria nyingi zilizovunjwa na mtu au watu waliosimamia tukio hii. Kwanza, kule kugawa data ya wananchi bila kufahamu au kukubali kwao; jambo hili lilipigwa marufuku na katiba pamoja na sheria ya faragha-data ya 2019. Kwenye sheria za Kenya, usiri ni moja ya haki za binadamu inayolindwa na sehemu 31 ya katiba ya Kenya. Sheria ya faragha-data inaunganisha kanuni mbalimbali kuhusu ufiche na ufaragha wa data ya wananchi, hasa ikilenga mashirika na serekali yenyewe. Kulingana na sheria hii, mashirika ya kibinafsi na ya serekali hayaruhusiwi kukusanya, kutumia au kusambaza data ya wananchi zaidi na inayotakikana kuendeleza kazi yao, na bila kufahamu au kukubali kwao. Kanuni hizi zinaunganishwa na msingi mmoja – kwamba kila mwananchi ana haki ya kulinda data yake nayo serikali ina jukumu la kulinda data yetu dhidi na matumizi mabaya. Licha ya hayo, inaonekana kwamba walioathiriwa na mgogoro huu walijumuishwa katika vyama vya kisiasa kulingana na makabila yao. Yaani, kwa kuzingatia majina yao au data iliyokusanywa katika vitambulisho vyao, waliwekwa katika chama kinachoambatana zaidi na anayejitambulisha kama kiongozi wake wa kikabila. Kwa hivyo, Waluhya wengi walipata kwamba wamesajiliwa na chama cha Amani National Congress (ANC) kinachosimamiwa na Musalia Mudavadi. Nao Wakikuyu walijumuishwa katika chama cha Jubilee, na Waluo katika chama cha ODM. Hii ni kusema kwamba mtandao ulibainisha makabila ya watu kwa kutumia tu data iliyokusanywa na vitambulisho vyetu. Hali hii ya mambo inadhoofisha azma ya kukomesha ukabila katika siasa nchini kwani desturi hiyo inadhihirisha kuwa kabila pekee ndilo linalofafanua maoni yetu ya kisiasa.Watalaam wa teknolojia wanadhani kwamba kilichotendeka ni kuwa serikali iligawa data ya wananchi baina ya Kamati Huru ya Uchaguzi (IEBC) na mtandao wa e-Citizen. E-Citizen ilibuniwa kulainisha shughuli za kiserikali, kwa mfano kuchukua pasipoti, vitambulisho, na leseni za kuendesha magari.Mtandao huu unakusanya data kadhaa kutoka kwa wananchi, lakini sheria inapiga marufuku kule kugawa au kuuza data hii au kuitumia kwa namna isiyoruhusiwa. Hata hivyo e-citizen yenyewe si mtandao wa kiserikali, bali ni kampuni binafsi inayopokea hela kutoka kwa serikali ili kusimamia huduma hizi zote. Kwa hivyo, kashfa hii ni mfano wa matumizi mabaya ya data ya wananchi yaliyopigwa marufuku na sheria ya faragha data ya 2019. Katika nchi nyingine, hali hii ya mambo ingekuwa aibu kubwa kwa serikali kwani inaonyesha kwamba serikali yenyewe imekosa kulinda sheria zake zenyewe. Lakini wasimamizi wa ORPP wameteta kwamba ni jukumu la Wakenya kujiondoa katika orodha za vyama vya kisiasa, hata kama Wakenya haohao wanapinga kwamba hawakujisajilisha; kwa nini iwe kazi yao kujiondoa? Zaidi ya hayo, hasa katika nchi yetu, kashfa hii inatisha kwani ukabila ni mojawapo wa pingamizi dhidi ya umoja na maendeleo nchini. Ni muhimu sana kwamba wananchi wawe na imani katika mashirika yanayosimamia uchaguzi, hususan katika nchi kama Kenya ambamo uchaguzi huleta vita. Kwa kutofuata sheria ya faragha-data na usiri, Afisi ya Usajili wa Vyama vya Kisiasa imeleta utatanishi siasani ambayo imeshazoroteka sana kabla ya uchaguzi wa 2022. Wakenya sasa wana wasiwasi kwa sababu serikali ya Kenya inatuonyesha kwamba haijajifunza lolote kutokana na uchaguzi wa 2017. Katika uchaguzi huo tuliona tena kuwa data ya wananchi ilitumiwa kuwasajili katika vyama bila kujua au kukubali kwao. Tuliona kwamba matumizi mabovu ya teknolojia na data ilileta utatanishi na sintofahamu nchini. Inaonyesha kwamba mashirika ya serikali bado hayajafahamu vyema kwamba faragha data sio huria bali ni ya lazima. Aidha, faragha data ni mojawapo ya haki za kidijitali, na ni muhimu kuilinda vyema katika harakati za kuimarishia demokrasia nchini.Nyabola ni Mwandishi, Mtafiti na Mchanganuzi wa Siasa BBI: Bado kuna vikwazo tele vinavyoiandama MSWADA wa Mpango wa Maridhiano (BBI) unakumbwa na msururu wa changamoto ielekeapo 2022, hata ikiwa Mahakama ya Rufaa itafutilia mbali uamuzi wa Mahakama Kuu na kuruhusu mchakato huo kuendelea. Mahakama hiyo inatarajiwa kutoa uamuzi wake Agosti 20, baada ya kumaliza kusikiliza rufaa zilizowasilishwa na Rais Uhuru Kenyatta, Tume Huru ya Uchaguzi na Mipaka (IEBC) na kiongozi wa ODM, Raila Odinga, kupinga uamuzi wa kuharamishwa kwa mchakato huo. Kikwazo cha kwanza kinachouandama mchakato ni muda wa kubuniwa kwa maeneobunge mapya 70, kama inavyopendekezwa na BBI.Kulingana na Kipengele 89 (2) cha Katiba, IEBC haipaswi kubuni maeneobunge mapya chini ya mwaka mmoja kabla ya uchaguzi mkuu kuandaliwa. Ikizingatiwa uchaguzi mkuu ujao utafanyika Agosti 9, 2022, hilo linamaanisha IEBC haitaweza kubuni maeneobunge hayo, kwani itakuwa inakiuka Katiba.Zaidi ya hayo, huenda maeneobunge hayo yakaanza kutumika kwenye uchaguzi mkuu wa 2027, hata ikiwa IEBC itafaulu kuyabuni. Sababu kuu ni kuwa kulingana na Kipengele 89 (4) cha Katiba, maeneobunge mapya yanayobuniwa miezi 12 kabla ya uchaguzi mkuu hayawezi kutumika kwenye uchaguzi huo.Badala yake, yanapaswa tu kutumika kwenye uchaguzi mkuu ufuatao. Hata ikiwa mahakama itaruhusu mchakato kuendelea kwenye maamuzi yake, huenda ikawa vigumu kwa IEBC kuandaa kura ya maamuzi kutokana na ukosefu wa fedha.Kwenye bajeti ya mwaka wa kifedha wa 2021/2022, serikali iliitengea tume hiyo Sh14.5 bilioni. Kwenye mahojiano, Kaimu Afisa Mkuu Mtendaji wa tume, Bw Hussein Marjan, alisema fedha hizo zitatumika katika shughuli muhimu kuisaidia kujitayarisha kwa uchaguzi wa 2022.Alisema kuwa ikiwa watalazimika kuandaa zoezi hilo, basi serikali italazimika kutafuta fedha za maandalizi ya shughuli hiyo. “Hatukujumuisha fedha za kuandaa refarenda kwenye bajeti yetu tuliyowasilisha kwa Waziri wa Fedha, Ukur Yatani,” akasema Bw Marjan.Hata hivyo, alisema watatayarisha bajeti ya zoezi hilo ikiwa hali itawalazimu kuliandaa. Kulingana na wadadisi, huenda serikali ikakumbwa na changamoto za kifedha kufadhili zoezi hilo kutokana na hali mbaya ya uchumi nchini.Kwa mfano, Bunge la Kitaifa linapanga kudhibiti mtindo wa serikali kuchukua mikopo kutokana na deni kubwa la taifa ambalo linakisiwa kuwa zaidi ya Sh8 bilioni. Licha ya kutoa ratiba ya matayarisho ya uchaguzi wa 2022, IEBC haijaweka wazi namna itakavyowasajili wapigakura kutokana na uhaba wa mitambo (BVR).Tume imekuwa ikilalama kuwa mitambo iliyopo ni michache na huenda isitoshe kuendesha zoezi hilo. Covid: Utafiti mpya wahimiza manufaa ya kupokea chanjo WANASAYANSI wamethibitisha kuwa kuchelewesha upokeaji dozi ya pili ya chanjo ya Covid-19 kwa kiasi cha miezi 10 baada ya kupokea dozi ya kwanza kunaimarisha kinga ya mwili. Kulingana na utafiti mpya uliofanywa na kundi la wanasayansi kutoka Chuo Kikuu cha Oxford, kuchelewesha upokeaji dozi ya pili ya chanjo aina ya AstraZeneca kwa miezi kadhaa, kunaongeza idadi ya chembechembe za kinga mwilini. Kundi hilo lililounda chanjo ya AstraZeneca vilevile liliashiria kuwa, kinyume na kuathirika kiafya, kupokea dozi ya tatu ya AstraZeneca kunasababisha chembechembe zinazokinga mwili ‘kuongezeka pakubwa’ dhidi ya virusi hatari vya corona.Utafiti huo ni habari njema kwa mataifa maskini ambayo yana uhaba wa chanjo na yanahofia kuhusu ucheleweshwaji wa dozi ya pili na ya tatu, kulingana na kiongozi wa utafiti huo, Andrew Pollard. Haya yamejiri miezi minne tangu Kenya ilipopokea shehena ya kwanza ya dozi zaidi ya milioni moja za chanjo ya AstraZeneca, miongoni mwa dozi 3.56 milioni ilizotengewa.Katika awamu ya kwanza ya utowaji chanjo, Wizara ya Afya ililenga maafisa wanaotoa huduma muhimu kama vile wahudumu wa afya, walinda usalama, walimu na wengineo. Baadaye wazee wenye umri kuanzia miaka 58 na watu wanaoishi na matatizo sugu ya kiafya walipatiwa kipau mbele katika utowaji chanjo hiyo kabla ya kutolewa kwa Wakenya wote.Mwanzoni, chanjo ya AstraZeneca ilipokelewa kwa shaka na wasiwasi kutokana na habari nyingi za kupotosha kuhusu athari zake. Ripoti za watu kufa ghafla katika hali tatanishi baada ya kupata matatizo ya kiafya yaliyodaiwa kusababishwa na chanjo zilisambazwa mno mitandaoni hali iliyozua hofu miongoni mwa watu nchini na kimataifa huku wengi wakiisusia. Ukosefu wa uhamasishaji, kushirikisha umma pamoja na ushindani kati ya chanjo za AstraZeneca na Sputnik ulivuruga mambo zaidi huku wengi wakichelea kuendea chanjo hizo zilizokuwa zimesambazwa katika hospitali mbalimbali za umma nchini. Hatua ya Rais Uhuru Kenyatta pamoja na viongozi wengine mashuhuri kupokea chanjo hiyo hadharani ilisaidia pakubwa kuvutia imani ya wananchi.Kufikia Mei 10, awamu ya kwanza ya utowaji chanjo ilipokamilika nchini, jumla ya Wakenya 921,546 walikuwa wamepokea AstraZeneca na 527 kupokea Sputnik miongoni mwa chanjo 1,009,000 zilizokuwa zimesambazwa katika vituo mbalimbali vya afya. Takwimu hizi zinaashiria kuwa mamia ya Wakenya bado hawajapokea dozi ya kwanza ya AstraZeneca. Lakini Kwa kuzingatia utafiti mpya, ni bayana kuwa Wizara ya Afya inapaswa kuhakikisha kwamba Wakenya wote wamepata dozi ya kwanza ya AstraZeneca badala ya kutilia maanani zaidi usambazaji wa dozi ya pili ili kukabiliana vilivyo na Covid-19. Zuma airai korti itathmini hukumu iliyotoa dhidi yake ALIYEKUWA rais wa Afrika Kusini, Jacob Zuma, anaitaka Mahakama ya Kikatiba nchini humo kutathmini upya hukumu iliyotoa dhidi yake kwa kukwepa kuhudhuria vikao vya mahakama. Kiongozi huyo alihukumiwa miezi 15 gerezani Jumanne wiki iliyopita kwa kukosa kuhudhuria msururu wa vikao vya mahakama kutokana na kesi ya ufisadi inayomkabili.Zikiwa zimebaki siku mbili kabla ya muda ambao kiongozi huyo alipewa na mahakama kujisalimisha kwa polisi kuisha, Zuma amewasilisha rasmi ombi lake mahakamani akiomba hukumu hiyo kuangaliwa upya. “Ninaiomba mahakama kutenga muda na kutathmini tena hukumu iliyotoa dhidi yangu. Ingawa ilizingatia taratibu za kisheria katika utoaji adhabu hiyo, haifai kulingana na umri na hali yangu kiafya,” akasema Zuma kwenye stakabadhi alizowasilisha mahakamani Ijumaa. Baadhi ya mawakili wamesema kuwa bado kuna uwezekano kwa mahakama kutathmini upya ombi hilo, ili kubaini ikiwa ilizingatia Katiba ama ilikiuka mamlaka yake katika utoaji wa kifungo hicho.Vile vile, ameirai Mahakama Kuu kuchelewesha utekelezaji wa hukumu hiyo ili kutoa nafasi kwa ombi lake kutathminiwa. Kwenye uamuzi wake, mahakama haikumpata tu na hatia ya kukwepa kuhudhuria vikao vyake, bali pia na kosa la kuihadaa na kuupotosha umma.Hata hivyo, washauri wake wamesema daima atakuwa akizingatia sheriaBaada ya hukumu hiyo, Zuma alipewa siku tano kujisalimisha kwa polisi, la sivyo akamatwe. Alipohudumu kama rais, Zuma aliandamwa na madai ya msururu wa sakata za ufisadi.Wafanyabiashara maarufu walilaumiwa kwa kupanga njama na wanasiasa wenye ushawishi kupata kandarasi serikalini. Zuma aling’atuka uongozini 2018.Kiongozi huyo wa zamani alifika mahakamani mara moja tu lakini akakataa kufika katika vikao vingine vilivyofuata. Lengo langu ni kutoa onyo na ujumbe mkali. Ni lazima taratibu za kisheria ziheshimiwe,” akaeleza kwenye uamuzi wake.Zuma hakuwa mahakamani wakati wa utoaji wa adhabu hiyo. Kiongozi huyo amekuwa akisisitiza kwamba kesi hiyo inatokana na njama za kisiasa zinazoendeshwa na wapinzani wake. Mwezi uliopita, Zuma alikana tuhuma kuwa alijifaidi kwenye sakata ya ununuzi wa silaha ya Sh500 bilioni katika miaka ya tisini.Wakosoaji wa hukumu hiyo wanaitaja kuwa njama ya serikali ya Rais Cyril Ramaphosa kumwadhibu Zuma na washirika wake.Uamuzi huo pia umetajwa kuwa na athari za kisiasa kwa chama tawala, ANC. OCS kufikishwa kortini leo kwa madai ya kuchukua hongo Kamanda huyo wa polisi alikamatwa Ijumaa na kuzuiliwa katika seli ya Kituo cha Polisi cha Railways mjini Nakuru.Maafisa wanne wa Tume ya Maadili na Kupambana na Ufisadi (EACC) Ijumaa walimnasa Kanori baada ya kuvamia kituo hicho cha polisi. Kulingana na EACC, maafisa wake walimkamata Kanori baada ya kupokea malalamishi kutoka kwa wakazi wa Nakuru kuwa kamanda huyo wa polisi alikuwa akijihusisha na visa vya ufisadi.Maafisa wa EACC walimpata Kanori na Sh10,000 zilizotumika kumtega baada ya kutiwa alama. Kamanda huyo wa polisi atafikishwa kortini na maafisa wengine wanne kutoka Kituo cha Polisi cha Molo ambao wanadaiwa kushambulia maafisa wa EACC.Wanne hao ni Emilly Atsieno, Peter Lemuli, Eveline Chepkoech naErick Kibet ambao wanazuiliwa katika Kituo cha Polisi cha Nakuru Central. Kabla ya kumkamata afisa huyo, kulikuwa na kizaazaa huku maafisa wa EACC wakijaribu kumpokonya bunduki.Bi Kanori alipiga mayowe na kusababisha wenzake kufika kwa haraka ili kumsaidia. Polisi hao waliwakamata maafisa wa EACC na kuwazuilia kituoni bila kuandika katika kitabu cha rekodi za matukio ya kila siku.Ripoti ya polisi inaonyesha kuwa maafisa wa EACC; Abdi Muktar, Nancy Kirui na Mildred Miloya walijeruhiwa na polisi. Wadau wa Pwani wataka Ligi Kuu ya Drafu ianze nchini KAMA ilivyo katika soka, mchezo wa drafu umeondokea kuzuzua wengi jimbo la Pwani hasa kutokana na inavyoutia idadi kubwa mashabiki kila unapochezwa. Maeneo kama Majengo King’orani, Makande, Changamwe, Bombolulu, Kongowea, Shanzu, Mtwapa ni baadhi tu ya maeneo ambayo mchezo huu huvutia halaiki.Juhudi za kuipigia debe mchezo huu ili kuweza kuorodhoshwa kati ya michezo inayotambulika nchini zimeng’oa nanga huku wengi wakipigania kuanzishwa kwa Ligi ya kitaifa itakayoshirikisha timu kutoka kila pembe ya taifa. John Ochare Ongere ambaye ni bingwa wa mashindano ya drafu ya Sarova Hotels Cup mwaka wa 1999, anakiri wakati umewadia kuanzishwa kwa ligi kuu ya mchezo huu nchini kama njia mojawapo ya kuvumisha zaidi mchezo unaozidi kupendwa na wengi kila uchao. Majuzi klabu ya Majaoni Draft iliyoko Bamburi, Kisauni, Mombasa iliandaa kinyang’anyiro cha kukata na shoka ya kuweza kuwatambua wachezaji wake mahiri watakaoshiriki kinyang’anyiro cha kusaka bingwa wa wadi ya Bamburi na eneobunge nzima la Kisauni.Ni mchuano uliofaulu kuleta pamoja wachezaji mahiri kutoka wadi ya Bamburi walioweza kuonesha weledi wao wa kusukuma kete kwa ustadi. Kati ya wachezaji watajika wa drafu jimbo la Pwani waliojikakamua na hatimaye kufika kushuhudia mtanange huu ni bingwa wa Maimuna Salim Cup Omar Madushi, Alex Wafula kutoka klabu ya Shanzu Draft na Saafri Ngalla anayetamba sana maeneo ya Kisauni.Hata hivyo, ulipowadia wakati wa kuonesha ubabe, George Ngala alijikuta akijikuna kichwa bila kupata suluhu aliposhindwa na Safari Ngala kwa alama 6-0 huku John Ponda akitumia wembe huo huo kumnyoa Albert Wanje kwa alama 6-0. Pandao Tsuma naye akajidhihirisha kuwa moto wa kuotea mbali baada ya kumshinda Sammy Nyenyo kwa alama 2-1 katika pambano kali lililoshangiliwa na mashabiki kwelikweli.Wengine waliotamba katika michuano yao ni Francis Kaloki aliyemshinda Festus Karisa kwa alama 2-1 naye Sultan Mwavua akamfunzwa namna ya kucheza na Albert Ziro aliyemduwaza kwa alama 2-1. Aidha, baada ya mgaragazano wa siku tatu uliyowezesha kila mshiriki kujitupa ugani mara tisa hatimaye mbivu na mbichi ikabainika.Safari Ngalla aliibuka kidedea katika chati akizoa jumla ya alama 56 akifuatwa kwa karibu sana na John Ponda kwa alama 52, nafasi ya tatu ikinyanyuliwa na Francis Kaloki kwa alama 46. Wengie walioonesha umahiri katika michauno yao ni Katana Festus na Pandao Tsama kila mmoja akifaulu kupata alama 42. Sammy Nyenyo akiridhika na nafasi ya sita kwa alama 38 akifuatwa na Safari Kombe kwa alama 35. Albert Wanje alimaliza wa nane kwa alama 30, Peter Ngalla alama 29 huku George Ngalla akifunga ‘ Kumi Bora ‘ kwa alama 23.Baada ya michuano hii, msemaji wa klabu ya Majaoni Draft Club Karisa Festus Thoya aliwataja wachezaji bora kumi kuwakilisha klabu hiyo katika shindano la kumsaka bingwa wa wadi ya Bamburi mwezi ujao. “ Wachezaji wetu wameonesha mchezo wa hali ya juu katika mashindano haya jambo ambalo limetupatia motisha ya kukabiliana na wapinzani wowote wakati wowote,” asema Thoya.Thoya alielezea Dimba kwamba kabla ya kushiriki mashindano ya kumsaka gwiji wa mchezo huu katika wadi ya Bamburi, wananuia kusafiri hadi eneoubunge la Mvita kuchuana na mibabe ya Makande wiki ijayo. Huenda chama cha Knut kikashindwa kuinuka tena Ngumi ya tumboni ambayo Chama Cha Kuajiri Walimu nchini (TSC) kiligonga Chama Cha Kutetea Maslahi ya Walimu (KNUT) ilikuwa nzito sana hivi kwamba KNUT ingali inagaragara chini na itachukua muda mrefu kuinuka. Mashindano ya ni nani bingwa kati ya KNUT na TSC yamekuwa yakiendelea kwa muda KNUT ikiongozwa na aliyekuwa katibu wake Wilson Sossion nayo TSC ikiongozwa na Bi. Nancy Macharia ambaye anaelekea kuondoka katika uongozi wa TSC. TSC imekuwa ikisisitiza kuwa Wilson Sossion hafai kuwa akiendelea kushikilia wadhifa wa Katibu wa KNUT huku akiwa mbunge, hivyo basi ikamtaka ajiuzulu uongozini wa KNUT.Katika kuthibitisha makali yake, TSC ilianza kwa kumwondoa Bwana Sossion katika rejista ya walimu. Hivi ni kusema kuwa Sossion hakutambuliwa tena kama mwalimu hivyo basi hana uwezo wa kuongoza walimu tena. Kana kwamba hayo hayakutosha, TSC iliunda mbinu ya kuhakikisha kuwa walimu wanajiondoa chamani kwa kuwawekea vikwazo vya kutowapandisha vyeo miongoni mwa vingine. Hili liliwapata walimu zaidi ya asilimia 70 wakikihama chama cha walimu KNUT. Kuondoka huko kwa walimu chamani kulisambaratisha KNUT pakubwa. KNUT ikakosa fedha nyingi za utendakazi ambazo ilikuwa ikipata kutoka kwa walimu na usimamizi wake ukaanza kuingia doa.Aidha mpango wa kuwapandisha walimu vyeo na nyongeza za mishahara ya walimu limekuwa ni suala sugu ambalo limekuwa likisababisha mvutano mkali katika makundi haya. Sossion amekuwa akionekana kusukumiza suala la kupandishwa vyeo kwa walimu kwa njia ambayo TSC haikupenda. Licha ya kuwa KNUT ina wajibu wa kutetea walimu ambao ni wateja wake, TSC ndiyo hushughulikia kupandishwa ngazi kwa walimu kwa kuwa ndiyo mwajiri wa walimu na ndiyo hukagua utendakazi wa walimu na kujua ni nani anafaa kupandishwa ngazi na ni nani ambaye hafai. Kwa asilimia kubwa, Sossion alichangia kuporomoka kwa KNUT alipokuwa katibu wake mkuu. Shughuli za kuwapandisha vyeo walimu ni mpango wenye utaratibu maalum unaofaa kufuatwa na mwajiri kama inavyofanyika katika sekta nyingine za serikali. KNUT inaweza tu kushinikiza TSC ifanye hivyo kwa kujadiliana na kuelewana bali si kulazimisha TSC kwa kutumia migomo na kudhalilisha masomo ya wanafunzi. Mgomo mrefu sana wa walimu wa siku 36 alioongoza Bwana Sossion bila shaka haukufurahisha serikali, wazazi na hata wanafunzi waliopotezewa muda wao. Kulingana na Sossion, kwake mgomo huo ulikuwa ni ufanisi mkubwa. Hii ina maana kuwa KNUT haijali kamwe mahitaji ya wanafunzi kupata elimu bali haja yake ni pesa inazotoza walimu ambao ni wanachama wake. Basi hapo TSC ikaamua kukiporomosha chama hicho, ambacho kuinuka kwake tena si kazi rahisi! Corona hatari sana yaja hata kwa waliopata chanjo – WHO MKURUGENZI wa Shirika la Afya Duniani (WHO), Tedros Adhanom Ghebreyesus, ameonya kwamba ulimwengu uko katika “kipindi hatari” cha janga la COVID-19. Hii ni kutokana na virusi sugu aina ya Delta vinavyozidi kubadilika na kufanya mambo kuwa mabaya zaidi. “Mataifa maskini yenye kiwango cha chini cha usambazaji wa chanjo, ambayo yanashuhudia matukio ya kushtusha ya hospitali kufurika wagonjwa, yamekuwa yakiendesha mambo kwa njia za kawaida. Huku hali ikihatarishwa zaidi na aina ya virusi vinavyosambazwa upesi kama vile Delta ambavyo vinazidi kusambaa pakubwa katika mataifa mengi, tuko katika kipindi hatari cha janga hili.’Bado hakuna taifa lililo salama. Virusi aina ya Delta ni hatari na vinaendelea kubadilika, jambo linalohitaji kutathmini na kubadilisha kwa makini mikakati ya afya ya umma,” alisema Ghebreyesus, kupitia taarifa Ijumaa. Akifafanua kuwa virusi aina ya Delta vimegunduliwa katika mataifa 98 na kwamba vinasambaa kwa kasi katika nchi zenye kiwango cha chini na cha juu cha usambazaji chanjo, alisema kuna njia mbili muhimu kwa mataifa kuepuka mikurupuko mipya. “Afya ya umma na mikakati ya kijamii kama vile mikakati thabiti ya kuchunguza, kupima na kugundua visa mapema, kutenga na kutoa huduma muhimu,” alisema. Alifafanua kuwa kuvaa maski, kudumisha umbali wa kutangamana kijamii, kuepuka sehemu zenye misongamano ya watu na kuwa na sehemu za kuruhusu hewa ndio msingi wa hatua zote za kudhibiti gonjwa hilo. Aliwahimiza viongozi kote duniani kushirikiana ili kuhakikisha kwamba kufikia wakati huu mwaka ujao, asilimia 70 ya watu katika kila nchi watakuwa wamepewa chanjo. ‘Hii ndiyo njia bora zaidi ya kupunguza janga, kuokoa maisha, kuendesha mikakati ya kufufua uchumi kote duniani na wakati huohuo kuzuia kuzuka kwa aina nyingine hatari zaidi za virusi. Kufikia mwisho wa Septemba hii, tunatoa wito kwa viongozi kutoa chanjo kwa asilimia 10 ya watu katika mataifa yote,” alisema. Huku viwanda vipya vikiwemo vinavyounda chanjo za zmRNA, vikizidi kuanzishwa, bosi huyo wa WHO alisema mikakati hiyo inaweza ikaharakishwa kupitia usambazaji wazi wa teknolojia na maarifa baina ya kampuni. “Ninahimiza hasa kampuni hizo – BioNTech, Pfizer na Moderna – kusambaza ujuzi wao ili tuharakishe uundaji wa chanjo mpya,” alisema. Atokwa jasho jingi viganja vya miguu Mpendwa Daktari,­­­Mwanangu mvulana ambaye ametimu umri wa kubalehe ana tatizo la kutokwa na jasho kwenye viganja na miguu yake. Shida hii ilianza miaka kadha iliyopita na sijaweza kupata suluhu la kudumu. Kuna nyakati ambapo nyayo vile vile viganja vyake huanza kuonyesha nyufa na kumkosesha starehe. Tutakabilianaje na tatizo hili?Irene, Mombasa Mpendwa Irene,Kutokwa na jasho ni mojawapo ya mbinu za kudhibiti joto jingi mwilini. Mtu anapotokwa na jasho kupindukia kiasi cha kumkosesha utulivu, sawa na tatizo linalomkumba mwanao, hali hii inafahamika kama hyperhidrosis. Kutokwa na jasho kupindukia sio hatari. Kulowa kila mara kwa viganja na miguu kunatoa mazingira mwafaka kwa matatizo ya ngozi kama vile maambukizi ya kuvu, ukurutu(eczema) na hata nyufa. Mara nyingi kutokwa na jasho kupindukia huwa kunatokana na shughuli nyingi kwenye tezi za jasho, hali inayoletwa na upungufu wa mawasiliano kutoka kwa neva.Miongoni mwa watu wachache, huenda kukawa na matatizo mengine ya kiafya kama vile matatizo ya homoni, sukari kwenye damu na wasiwasi mwingi. Mwanao anapaswa kunywa maji mengi na pia anapaswa kuwazia kuvalia nguo zisizombana, soksi zilizoundwa kwa kitambaa cha pamba na viatu vilivyoundwa kwa ngozi ya ng’ombe.Anaweza badilisha soksi na viatu katikati ya siku ikiwa itawezekana, na kuvalia viatu wazi wakati wa jioni. Pia, anaweza jipaka dawa ya aluminium chloride/chlorhydrate kuambatana na ushauri wa daktari au mwanafamasia. Krimu ya kudumisha unyevu (moisturising cream) pia yaweza saidia kukabiliana na nyufa kwenye nyayo na viganja. Ikiwa atazidi kutokwa na jasho kupindukia, basi litakuwa jambo la busara iwapo atakaguliwa na daktari wa ngozi kubaini ikiwa anakumbwa na iontophoresis, hali inayomaanisha kwamba mkondo wa umeme unapitishwa hadi kwa miguu na mikono kupitia maji.Mpendwa Daktari,Nilikuwa nikitokwa na maji maji ukeni wakati wa ujauzito. Nilitibiwa lakini tatizo hilo limerejea baada ya kujifungua mapema mwaka huu. Baada ya kufanyiwa uchunguzi wa maabara, daktari aliniambia kwamba hali hii hutokea sana wakati wa ujauzito. Kwa nini inanikumba tena?Jackie, NairobiMpendwa Jackie,Mara kwa mara wanawake hukumbwa na tatizo la kutokwa na majimaji ukeni. Wakati mwingi, tatizo hili hutokana na maambukizi ya bakteria au ukuvu kutokana na kutokuwa na usawa wa viumbehai wanaoishi katika sehemu hii ya mwili. Ikiwa viumbehai hawa watapungua, kwa mfano bakteria nzuri, basi viumbehai hao wengine hujizidisha kwa idadi na kusababisha kuvuja kwa majimaji kusiko kawaida, mwasho na hata wakati mwingine uchungu. Hali hii hasa hutokea wakati wa ujauzito kutokana na mabadiliko ya kihomoni, lakini pia yaweza wakumba wanawake ambao sio wajawazito, au hata wasichana.Tiba huwa rahisi na thabiti huku mgonjwa akitarajiwa kutumia tembe za kumeza au za kuingizwa ukeni. Siasa ndizo mwiba kwa Mumias Sugar Hadi miaka ya tisini, Kampuni ya Sukari ya Mumias ilikuwa kampuni tajika yenye tija kuu nchini Kenya. Ilikuwa kampuni ya sukari iliyosimamiwa vyema zaidi na yenye faida tele kwa wakulima. Mnamo 2003, muda mfupi baada ya ubinafsishaji wake 2001, serikali ilisitisha mkataba wa Booker Tate. Hatua hii ndiyo iliyokuwa kiini cha masaibu ya Mumias Sugar kwa kuwa serikali sasa ilidhibiti usimamizi kamili na kuanza kuteua maafisa wakuu watendaji. Shida za sasa za Mumias zinatokana na kukosa kulipa mkopo wa Sh540 milioni ambazo inadaiwa na Benki ya KCB. Kampuni hii ya sukari inadaiwa zaidi ya Sh12.5 bilioni na benki.KCB iliweka Mumias Sugar chini ya urasimu mnamo Septemba 2019, jambo lililopelekea wafanyikazi wote kusimamishwa kazi huku ikiunda hasara ya Sh15 bilioni mnamo 2018, kutoka Sh6.7 bilioni 2017. KCB mwishowe ilichagua kukodisha Mumias kwa wawekezaji kuifufua. Matatizo yalichipuka mara tu habari kuibuka kuwa Devki Steel Mills ndiye mshindi wa zabuni iliyowekwa.Wanasiasa kutoka eneo hilo walianza kuhoji kuhusu mchakato wa ukodishaji. Hati za mshindi zilitiliwa shaka na siasa hizo zilipelekea kujiondoa kwa mdhamini huyo.Wakati wowote wanasiasa wanapojiingiza katika shughuli ya uwekezaji matokeo yake huwa hasi. Hakujakuwa na natija yoyote baada ya viwanda vya sukari vinavyomilikiwa na serikali Magharibi mwa Kenya kuingiliwa kisiasa. Kwa miongo mitatu, wanasiasa kutoka maeneo ya Magharibi na Nyanza wamepambana na majaribio yote ya serikali ya kubinafsisha viwanda vya sukari ili kuvibadilisha na kupata faida.Leo, hakuna hata kiwanda kimoja cha sukari kinachomilikiwa na serikali kinaendeleza shughuli zake ipasavyo. Kwa nini wadau halisi wa kampuni za sukari wako kimya? Kwa nini wameachia nafasi yao wanasiasa? Kwa nini wasambazaji wa Mumias Sugar, ambao wanadaiwa mabilioni, hawaandai mikutano na kuzungumza kwa sauti moja kupinga dhuluma hii ya kisiasa?Jambo la muhimu sasa ni kujaribu kufufua Mumias Sugar bila ya kuingiliwa kisiasa, kuanza kununua miwa kutoka kwa wakulima, kuuza sukari na mazao yatokanayo na miwa, kuajiri watu, na kuingiza pesa kwenye uchumi wa kieneo na nchi kwa jumla. Wahamiaji 43 wafariki mashua ikizama WAHAMIAJI 43 walifariki Jumamosi baada ya mashua yao kuzama katika Pwani ya Tunisia, limesema Shirika la Msalaba Mwekundu la Tunisia (TRCS). Wahamiaji hao walikuwa wakisafiri kutoka bandari ya Zuwara, nchini Libya, wakijaribu kuvuka Ziwa Mediterranean kuelekea barani Ulaya.Mkuu wa shirika hilo, Mongi Slim, alisema watu 84 waliokolewa na Jeshi la Maji la Tunisia. Katika siku za hivi karibuni, kumekuwa na ongezeko la wahamiaji wanaojaribu kuelekea Ulaya kutokana na hali ya joto katika eneo la Kaskazini mwa Afrika.Mashua hiyo ilianza safari yake Jumatatu iliyopita ikiwa imewabeba raia kutoka Misri, Sudan, Eritrea na Bangladesh, kulingana na taarifa iliyotolewa na TRCS. Inadaiwa mashua ilizama baada ya injini yake kuharibika.Wizaya ya Ulinzi ya Tunisia ilisema wale waliookolewa ni wa kati ya umri wa miaka mitatu na 40. Watu 400,000 wanakumbwa na njaa Tigray-UN UMOJA wa Mataifa (UN) umesema zaidi ya watu 400,000 wanakumbwa na njaa katika eneo la Tigray, Ethiopia, kutokana na mapigano yanayoendelea. Kwenye mkutano wake wa kwanza kuhusu mgogoro nchini humo, Baraza la Usalama la Umoja wa Mataifa (UNSC) lilisema zaidi ya watoto 33,000 wanakumbwa na utapiamlo.Maafisa wa umoja huo walisema kuwa karibu watu 1.8 milioni wako kwenye hatari ya kukumbwa na baa la njaa kutokana na mapigano hayo yaliyodumu kwa miezi minane. Vile vile, walionya kuhusu uwezekano wa kuchipuka kwa mapigano mapya licha ya uwepo wa mkataba wa kuyasitisha.Serikali ya Ethiopia ilitangaza kusitisha mashambulio yake dhidi ya eneo hilo Jumatatu. Msongo wa mawazo unasababisha vijana kuota mvi mapema -utafiti Ikiwa wewe ni kijana na tayari umeanza kuwa na nywele nyeupe kichwani, kuna uwezekano kwamba wewe ni mwathiriwa wa tatizo la msongo wa mawazo (stress). Ripoti ya utafiti uliofanywa na Chuo Kikuu cha Columbia Vagelos, ulibaini kuwa msongo wa mawazo wa mara kwa mara humfanya mtu kuwa na mvi kichwani mapema licha ya kuwa na umri mdogo.Watafiti hao walihusisha mvi na mabadiliko ya kisaikolojia. Kwa kawaida, ubongo hutumia nguvu nyingi wakati mtu ana fikiria sana. Hali kama hiyo huweza kusababisha mtu kuota mvi.Kulingana na watafiti hao, kasi ya kichwa kupata mvi inaweza kupungua endapo mwathiriwa atapata muda wa kutulia, kupumzika na kulala bila kuwa na mawazo mengi. “Tafiti zetu zinadhibitisha kuwa kuzeeka ni mchakato wa kibaolojia. Kuota mvi kichwani ni jambo ambalo linawezabadilishwa kwa muda,” alisema mwandishi mkuu wa Chuo Kikuu cha Columbia Dkt Martin Pcard. PCEA yapiga marufuku siasa makanisani KANISA la Presbyterian Church of East Africa (PCEA) limepiga marufuku wanasiasa kupiga siasa kanisani muda mfupi baada ya Naibu Rais William Ruto kutumia kanisa hilo mtaani Umoja, Nairobi, kujipigia debe. Kulingana na viongozi wa PCEA, marufuku hiyo haina uhusiano na Naibu Rais Ruto aliyeshiriki ibada katika kanisa lake la Umoja alipomshambulia kinara wa ODM Raila Odinga kwa kuwa ‘mnafiki’ kuhusiana na vita dhidi ya ufisadi. Dkt Ruto aliyekuwa ameandamana na wanasiasa mbalimbali wa Tangatanga, akiwemo mbunge wa zamani wa Starehe Margaret Wanjiru, pia alipuuzilia mbali wito wa kutaka Uchaguzi Mkuu wa Agosti 2022 uahirishwe. “Hawa ndugu zetu ni watu wa ajabu sana kwa sababu wakiwa kwa serikali walikuwa wanaibia vijana. Sasa wako serikalini wanaibia wagonjwa wa Covid,’ akasema Dkt Ruto huku akimrejelea Bw Odinga.Marufuku hiyo ilitolewa na mkuu wa Kanisa la PCEA, Thegu Mutahi aliyekuwa akizungumza mjini Molo, Kaunti ya Nakuru. Hatua hiyo ilifuatia kikao cha viongozi wa Kanisa la PCEA kilichofanyika mjini Molo ambapo waliafikiana kupiga marufuku wanasiasa kuzungumza siasa kanisani. “Tutaombea mahitaji yao bila kuwapa fursa ya kuzungumza siasa kanisani. Kwa muda mrefu makanisa yamekuwa yakitumiwa na wanasiasa kuzua vurugu na kutoa matamshi ya uchochezi,” akasema Kasisi Mkuu Mutahi. Kanisa hilo lilisema wanasiasa wanaofika katika makanisa ya PCEA kote nchini watatambulishwa na kisha kupungia mkono waumini na hawatapewa kipaza sauti kuzungumza. “Wanasiasa wanapokuja kanisani tunawahimiza kuwa sawa na waumini wengine. Hii ni kwa sababu waumini wetu wanaegemea katika mirengo tofauti .”ya kisiasa hivyo hatutaki kuleta mgawanyiko kanisani,” akasema. Kasisi Mkuu alisema kuwa marufuku hiyo inaanza kutekelezwa mara moja.Awaliwataka wanasiasa kuheshimu viongozi wa makanisa pamoja na waumini wanaoenda makanisani kuabudu. ODM yapuuza madai ya kupoteza ufuasi Pwani CHAMA cha ODM kimekashifu wapinzani wake wanaodai kimepoteza umaarufu eneo la Pwani baada ya wanachama wengi kuamua hawatakitumia kuwania viti vya kisiasa ifikapo mwaka wa 2022. Gavana wa Mombasa, Bw Hassan Joho alisisitiza Jumamosi kwamba chama bado kiko imara Pwani akapuuzilia mbali madai kuwa kimekuwa dhaifu.“Wanasema ODM Pwani imelegea. Mimi nasema ODM bado ni maarufu,” akasema. Maoni haya yaliungwa mkono na aliyekuwa diwani wa Mkongani, Kaunti ya Kwale, Bw Hassan Chitembe ambaye alisema Bw Odinga bado ana ufuasi mkubwa eneo hilo.Kulingana naye, ubinafsi wa viongozi wa Pwani ndio umewafanya baadhi yao kuanza kuzungumzia kuunda vyama vipya huku wengine wakihamia mrengo wa Naibu Rais William Ruto ulio maarufu kama Tangatanga. “Viongozi wengi hawa kama si Baba (Raila) hawangekuwa mamlakani. Wamefanya kubebwa na mzee na sasa ndio wanatangatanga wakimtusi,” akasema Bw Chitembe ambaye ni mmoja wa wafuasi wakuu wa ODM eneo hilo. Hivi majuzi, Mbunge wa Magarini Michael Kingi alijiunga kwenye orodha hiyo ya viongozi wanaopanga kuutumia vyama vingine 2022.Mbunge huyo alitangaza kuwa chama atakachotumia ni kile ambacho kitaundwa baada ya mashauriano ya baadhi ya viongozi wanaotaka kuwe na chama mahususi cha Pwani. Mashauriano hayo yanaongozwa na Gavana wa Kilifi, Bw Amason Kingi ambaye ndiye mwenyekiti wa ODM katika kaunti hiyo kwa sasa.“Nilichaguliwa kupitia ODM na ninasema hapa wazi kwamba ifikapo 2022, nitakuwa nimeondoka katika chama hicho. Wale wanaotaka kuendelea kukiunga mkono chama hicho waendelee lakini kwangu mimi, nitakuwa katika chama cha eneo langu,” akasema.Mbunge huyo ni miongoni mwa wanasiasa wanaolenga kurithi kiti cha ugavana Kilifi.Katika Uchaguzi Mkuu wa 2017, Kaunti ya Kilifi ilikuwa na ufuasi mkubwa wa ODM kiasi cha kwamba wabunge wote saba, mbunge mwakilishi wa wanawake, seneta na gavana ni wanachama wa chama hicho kinachoongozwa na Bw Raila Odinga. Mbali na hayo, madiwani 27 kati ya 35 waliochaguliwa Kilifi ni wanachama wa ODM. Hivi majuzi madiwani hao walikutana na Bi Jumwa, na kuashiria uwezekano wao kuanza kuegemea upande wa Naibu Rais William Ruto. Kufikia sasa, Bw Mwambire, Bw Chonga, Bi Mbeyu na Bw Madzayo pekee ndio wameonekana kuendelea kuwa waaminifu kwa chama.Katika Kaunti ya Kwale, ODM ilipoteza moja ya viti vyake viwili vya ubunge eneobunge la Msambweni baada ya kifo cha aliyekuwa mbunge Suleiman Dori. Kabla kufariki kwake, alikuwa tayari ashaanza kuzozana na chama hicho. Uchaguzi mdogo ulishindwa na Bw Feisal Bader aliyewania bila kutumia chama ingawa aliungwa mkono na viongozi wanaoegemea upande wa Dkt Ruto.Mbunge aliyebaki wa ODM kaunti hiyo ni wa Kinango, Bw Benjamin Tayari.Gavana wa kaunti hiyo, Bw Salim Mvurya alihama ODM akatumia Chama cha Jubilee kuwania ugavana 2017. Hii ilikuwa ni baada ya mizozo kuibuka kati yake na Gavana Joho. Washukiwa hao walikamatwa mnamo Julai 19 katika eneo la Akales, Kaunti ya Kilifi wakiwa na dikidiki 187. Walipatikana pia na vichwa 25 vya wanyama hao vilivyochomwa, swara wawili na ndege watatu aina ya kori waliokuwa wakisafirishwa kwa pikipiki. Walipofikishwa kortini mnamo Julai 21, watatu hao walikubali mashtaka ya kupatikana na mizoga ya wanyama pori, kupatikana na nyama za wanyama pori wenye takriban kilo 596 na vifaa vya uwindaji haramu kinyume na sheria. Walikamatwa pia na ving’ora 10, panga tano, tochi 14, betri na nguo. Kwa kosa la kwanza, Bi Kithinji aliamuru watumikie miaka 10 ama faini ya Sh1 milioni na kifungo cha mwaka mmoja ikiwa wafungwa hao watashindwa kulipa. Kwa kosa la pili, watafungwa miaka miwili na faini ya Sh1 milioni ama kifungo cha mwaka mmoja zaidi wakishindwa kulipa faini hiyo. Aidha, watatumika kifungo cha miaka miwili gerezani na faini ya Sh200,000 kwa kosa la tatu ama watumikie miezi sita gerezani wakishindwa kulipa faini. MARY WANGARI: Utafiti mpya wahimiza manufaa ya kupokea chanjo WANASAYANSI wamethibitisha kuwa kuchelewesha upokeaji dozi ya pili ya chanjo ya Covid-19 kwa kiasi cha miezi 10 baada ya kupokea dozi ya kwanza kunaimarisha kinga ya mwili. Kulingana na utafiti mpya uliofanywa na kundi la wanasayansi kutoka Chuo Kikuu cha Oxford, kuchelewesha upokeaji dozi ya pili ya chanjo aina ya AstraZeneca kwa miezi kadhaa, kunaongeza idadi ya chembechembe za kinga mwilini. Kundi hilo lililounda chanjo ya AstraZeneca vilevile liliashiria kuwa, kinyume na kuathirika kiafya, kupokea dozi ya tatu ya AstraZeneca kunasababisha chembechembe zinazokinga mwili ‘kuongezeka pakubwa’ dhidi ya virusi hatari vya corona. Utafiti huo ni habari njema kwa mataifa maskini ambayo yana uhaba wa chanjo na yanahofia kuhusu ucheleweshwaji wa dozi ya pili na ya tatu, kulingana na kiongozi wa utafiti huo, Andrew Pollard. Haya yamejiri miezi minne tangu Kenya ilipopokea shehena ya kwanza ya dozi zaidi ya milioni moja za chanjo ya AstraZeneca, miongoni mwa dozi 3.56 milioni ilizotengewa. Katika awamu ya kwanza ya utowaji chanjo, Wizara ya Afya ililenga maafisa wanaotoa huduma muhimu kama vile wahudumu wa afya, walinda usalama, walimu na wengineo. Baadaye wazee wenye umri kuanzia miaka 58 na watu wanaoishi na matatizo sugu ya kiafya walipatiwa kipau mbele katika utowaji chanjo hiyo kabla ya kutolewa kwa Wakenya wote. Mwanzoni, chanjo ya AstraZeneca ilipokelewa kwa shaka na wasiwasi kutokana na habari nyingi za kupotosha kuhusu athari zake. Ripoti za watu kufa ghafla katika hali tatanishi baada ya kupata matatizo ya kiafya yaliyodaiwa kusababishwa na chanjo zilisambazwa mno mitandaoni hali iliyozua hofu miongoni mwa watu nchini na kimataifa huku wengi wakiisusia. Ukosefu wa uhamasishaji, kushirikisha umma pamoja na ushindani kati ya chanjo za AstraZeneca na Sputnik ulivuruga mambo zaidi huku wengi wakichelea kuendea chanjo hizo zilizokuwa zimesambazwa katika hospitali mbalimbali za umma nchini. Hatua ya Rais Uhuru Kenyatta pamoja na viongozi wengine mashuhuri kupokea chanjo hiyo hadharani ilisaidia pakubwa kuvutia imani ya wananchi. Kufikia Mei 10, awamu ya kwanza ya utowaji chanjo ilipokamilika nchini, jumla ya Wakenya 921,546 walikuwa wamepokea AstraZeneca na 527 kupokea Sputnik miongoni mwa chanjo 1,009,000 zilizokuwa zimesambazwa katika vituo mbalimbali vya afya. Takwimu hizi zinaashiria kuwa mamia ya Wakenya bado hawajapokea dozi ya kwanza ya AstraZeneca. Lakini Kwa kuzingatia utafiti mpya, ni bayana kuwa Wizara ya Afya inapaswa kuhakikisha kwamba Wakenya wote wamepata dozi ya kwanza ya AstraZeneca badala ya kutilia maanani zaidi usambazaji wa dozi ya pili ili kukabiliana vilivyo na Covid-19. Tofauti zaibuka kuhusu uteuzi Kadhi wa kike PENDEKEZO la kuruhusu wanawake wateuliwe kwa nafasi ya Kadhi Mkuu au Kadhi, linazidi kuibua mitazamo tofauti miongoni mwa Waislamu. Baadhi ya viongozi wa Kiislamu, wasomi na wahubiri wamepinga pendekezo hilo ambalo lilikuwa limeungwa mkono na Kadhi Mkuu, Sheikh Ahmed Muhdhar. Wakiongozwa na Mbunge wa Garissa Aden Duale, wamedai kuwa hatua hiyo ni kinyume na mafundisho ya dini ya Kiislamu. “Hilo halipatikani katika Quran wala mafundisho ya Mtume. Kama Martha Koome alichaguliwa kuwa Jaji Mkuu haimaanishi inafaa pia tuwe na Kadhi wanawake. Mahakama ya Juu haihusu mambo ya kidini jinsi ilivyo katika Mahakama za Kadhi,” akasema Bw Duale. Alieleza kuwa sababu zake kupinga pendekezo hilo ni kuwa hakuna wanawake Waislamu ambao hukubaliwa kuongoza shughuli kama vile kufunganisha watu ndoa, talaka au urithi ambazo hushughulikiwa sana katika mahakama hizo. Watetezi wa pendekezo hilo wakiongozwa na wasomi wa kike Waislamu walikuwa wamesema Mahakama ya Kadhi ni sawa na ya Hakimu kwa hivyo ikiwa kuna mwanamke aliyehitimu kwa Sharia za Kiislamu, anastahili kupewa nafasi. Katika Kaunti ya Lamu, wahubiri wa Kiislamu waliomba wasomi wanawake nchini waache kushinikiza kuajiriwa kuwa Kadhi Mkuu wala Kadhi. Wakiongozwa na mwenyekiti wa Baraza la Wahubiri Pwani, tawi la Lamu, Bw Mohamed Abdulkadir, viongozi hao walisema mahakama hiyo haifai kuchukuliwa kama nyingine za ‘kidunia’. Alisisitiza kuwa dini ya Kiislamu inawatambua na kuwaheshimu wanawake katika majukumu yao, na jukumu la Kadhi si mojawapo. “Nashauri watu wajihadhari sana wanapojadili masuala ya dini hya Kiislamu. Inafaa watofautishe Mahakama ya Kadhi na zile za kawaida. Mahakama ya Kadhi ni ya masuala ya kidini. Hakuna vile tunaweza kukubali kuwa na Kadhi wanawake. Quran Takatifu na hata mafundisho ya Mtume wetu yako wazi kuhusu suala hilo,” akasema Bw Abdulkadir. Alikosoa wanaotoa mfano wa mataifa kama vile Misri, Malaysia, Sudan, Jordan, Tunisia, Uturuki, Palestina na mengine ambayo yana Kadhi wanawake akisema mataifa hayo yana sababu zao. “Masuala ya kidini si kama vile ya BBI au uchaguzi. Katika historia ya Kiislamu hakujawahi kuwa na Kadhi mwanamke kwa hivyo hilo halifai kufanyika sasa,” akaongeza. Mwenyekiti wa Baraza la Maimamu na Wahubiri wa Kiislamu (CIPK), tawi la Lamu Magharibi, Noordin Saney, alidai kuwa wanawake wenye azma ya kupigania nyadhifa hizo wamepotoka hasa kimaadili ya dini. Kwa upande wake, msomi wa dini ya kiislamu kisiwani Lamu, BwMahmoud Ahmed Mau, alisema suala la iwapo mwanamke afaa au kutofaa kushikilia wadhifa wa kadhi au kadhi mkuu bado liko kwenye mizani kwani hata wasomi wenyewe wa dini ulimwenguni kote bado hawajafikia makubaliano. Mtetezi wa Haki za Kibinadamu na mpigania jinsia ya kike, Raya Famau pia aliunga mkono msimamo wa viongozi hao wa kidini wa Lamu kwamba wadhifa wa kadhi uachiwe wanaume. Bi Famau alisema yuko tayari kupigania haki na usawa wa kijinsia kwa sekta zote lakini akasisitiza kuwa kwa upande wa makadhi lazima wanawake waheshimu na kuyaacha majukumu hayo kutekelezwa na wanaume. Wabunge watisha kumtimua Magoha WABUNGE watatu kutoka Kaunti ya Baringo, wametishia kuwasilisha hoja ya kumtimua Waziri wa Elimu Profesa George Magoha kutokana na kile walichosema ni kutoa amri zinazovuruga utendakazi wa wizara yake. Mbunge wa Baringo Kusini Charles Kamuren, Daniel Tuitoek (Mogotio) na Joshua Kandie wa Baringo ya Kati walisema kwamba sekta ya elimu iko katika hatari ya kuporomoka kabisa kutokana na amri na sera za Profesa Magoha ambazo waziri huyo hukumbatia bila kushauriana na wadau wengine. Wanasiasa hao hasa walisikitishwa na amri ya Profesa Magoha kuwa mabasi ya shule hayafai kutumiwa kwenye hafla za kibinafsi na shughuli za kijamii. Pia walishutumu amri yake kwamba shule ambazo hazina watahiniwa zaidi ya 40 wa KCPE na KCSE ziunganishwe pamoja na hitaji la walimu wa shule za msingi kuwa na cheti cha Diploma. “Hatuna taasisi yoyote ya kutoa mafunzo ya ualimu hapa Baringo ya Kati. Pia si wanafunzi wengi kutoka hapa ambaye waliofuzu vyema na kuhitimu kujiunga na taasisi hizo. Amri ya Profesa Magoha kuhusu elimu inakera na inabagua jamii zilizotengwa,” akasema Bw Kandie. Kusomea ualimu, Wizara ya Elimu imesema kwamba wanafunzi lazima wawe na alama ya C wastani katika KCSE na alama sawa na hiyo katika lugha ya Kiswahili na Kiingereza. Matiang’i aahidi kukomesha utekaji nyara nchini Akihutubia maafisa wakuu wa usalama katika Chuo cha Mafunzo ya Serikali (KSG) jijini Nairobi, Dkt Matiang’i alisema serikali ina habari kwamba baadhi ya visa hivi vinatokana na biashara haramu zinazoendeshwa kichinichini. “Tuna habari baadhi ya visa vya utekaji nyara nchini vinatokana na biashara haramu na tuko mbioni kukabiliana navyo,” alisema. Waziri huyo alisema kwamba visa hivyo ambavyo vimezua hofu nchini ni suala dogo kwa idara ya usalama na vitakomeshwa. Alipendekeza maafisa wa usalama wabuni mbinu mpya za kukabiliana na visa vya uhalifu nchini na kuwahimiza kuhusisha raia na hasa viongozi wa kidini. Mkutano huo uliowaleta pamoja wakuu wa usalama wa kaunti zote, ulijadili jinsi ya kudumisha usalama hasa wakati huu nchi inapojiandaa kwa uchaguzi mkuu mwaka ujao. “Nina habari kuhusu yaliyotukia Kisii na uchunguzi unaendelea ili kuwachukulia hatua wahusika,” alisema. Kumekuwa na visa vya maafisa wa usalama kuua raia katika kaunti hiyo. Katika kisa kimoja, mshukiwa alifariki katika hali ya kutatanisha akizuiliwa seli za polisi na mwingine akadaiwa kupigwa risasi kimakosa na maafisa wa usalama. Waziri aliwashukuru wakuu wa polisi kote nchini kwa kukabiliana na makosa madogo madogo. Wakati huo huo Dkt Matiangi aliwahakikisha Wakenya usalama utadumishwa kabla na kwenye uchaguzi mkuu ujao huku akionya wanasiasa dhidi ya kutoa matamshi ya chuki na uchochezi. NIMEWAHI kuandika mara si moja katika safu hii kwamba ni haki ya kila mtoto nchini kupata angalau elimu ya msingi. Elimu hii inaaza kutoka kiwango cha chekechea hadi kile cha shule ya upili. Kwa hivyo, kuwa mujibu wa kipengele cha 43 (f) cha Katiba ya sasa, ni wajibu wa serikali kuhakikisha kuwa watoto wote wanapata haki hii. Hii ndio maana serikali imeanzisha, na inafadhili, sera mbalimbali katika sekta ya elimu kama vile elimu bila malipo katika shule za msingi na kupunguzwa kwa gharama ya elimu katika shule za upili. Isitoshe, serikali inatekeleza sera ambapo wanafunzi wote waliofanya mitihani wa kitaifa wa darasa la nane (KCPE) wanapata nafasi ya kujiunga na shule za upili bila kuwekewa vizingiti kama alama duni au ukosefu wa karo. Muhimu zaidi ni kwamba serikali imeweka viwango vya karo ambavyo vinapaswa kutozwa wanafunzi katika viwango mbalimbali vya shule za upili, ili kukinga wazazi dhidi ya kupunjwa na walimu wakuu walaghai. Kwa hivyo, ningependa kumhimiza Waziri wa Elimu George Magoha kuwachukulia hatua kali zaidi walimu wakuu wanaokiuka mwongozo wa karo uliotangazwa na wizara yake mapema mwezi jana. Kulingana na mwongozo huo wazazi ambao watoto wao wanasomea shule za upili za kitaifa watalipa Sh45,000 kwa mwaka na wale ambao watoto wao wanasomea shule za upili ngazi za kaunti na kaunti ndogo wanapaswa kulipa Sh35,000 katika mwaka ujao wa masomo. Hii ni kwa sababu muhula ujao umepunguzwa kutoka wiki 39 hadi 30 kutokana na janga la Covid-19.Lakini kuna walimu wengine wakuu ambao tayari wameanza kukiuka mwongozo huu kwa kutoza ada zaidi haswa kwa wanafunzi wa kidato cha kwanza watakaoripoti shuleni kuanzia Agosti 2, 2021. Wanatoza kati ya Sh5,000 na Sh35, 000 kama ada ya kufadhili ujenzi wa miundo msingi, bila idhini ya wizara ya elimu inavyohitaji kisheria. Haitoshi kwa Katibu wa Wizara ya Elimu Dkt Julius Jwan kuwaonya walimu wakuu kama hawa au kuwashauri wazazi kutolipa ada hizo, bali awasimamishe kazi, kwa muda, walimu wakuu kama hawa ili iwe funzo kwa wengine wenye nia ya kushiriki uovu kama huo. Isitoshe, walimu wakuu kama hawa wanafaa kushtakiwa kwa ukiukaji wa Katiba kwani kitendo hicho cha kuwatoza wanafunzi ada hizo za ziada kinahujumu haki ya wanafunzi, hususan kutoka jamii masikini kupata elimu, kulingana na kipengele cha 43 cha Katiba. Aidha, kinaathiri sera ya serikali ya kuhakikisha kila mwanafunzi anajiunga na shule ya msingi. Sindwele amtoroka dereva wake kutokana na ‘uchochole’ Alifika shuleni Sidindi wakati mbaya. Alipouliza kama kampata Pengo, aliambiwa kuwa mwenzake huyu alikuwa kahudhuria warsha juu ya njia mbadala za kuendesha vipindi katika nyakati hizi ngumu za maenezi ya virusi vya corona. Walimu na wafanyikazi waliokutika huko hawakuwa na muda naye. Walimpita kwenye eneo la mapokezi kana kwamba alikuwa sanamu. Waliingia na kuondoka afisi hii na ile. Wengine walikuwa darasani wakijitahidi kuyaingiza maarifa kwenye vichwa vya wanafunzi. Wapo waliopita huku na kule. Shughuli tele almuradi kila mtu alishika hamsini zake. Sindwele alitazama huku na kule asimwone yeyote aliyeguswa na uwepo wake pale. Mhazili alikuwa amemjibu kwa kauli moja tu, “Mwalimu Pengo hayuko, ameondoka kwa shughuli rasmi.” ‘Waendeshaji hawa wa pikipiki siwapendi. Wote wahuni utadhani walizaliwa na mama mmoja’ Sindwele alijiambia huku akielekea nje ya kiambo cha shule kwa kutumia lango la nyuma la shule hiyo. ‘Sitasumbuliwa na michuki kisha nisumbuliwe na vijana wadogo wa bodaboda! Huyo bwana mdogo akafanyie huko hayo macho yake makubwa kama njugu mawe.’ Sindwele alijiambia baada ya kutia guu lake nje ya shule.Aliyesemekana kuwa na macho makubwa kama njugu mawe alikuwa kwenye lango kuu akimsubiri mteja wake. Alimkatalia mbali kila mteja aliyeomba huduma za pikipiki yake. “Ninamsubiri mteja huku ndani!” alisema kwa mikogo kana kwamba mteja aliyesubiriwa alikuwa na funguo za mbingu. Laiti angalijua TANZIA: Hillary Ng’weno afariki, aacha historia ya kutamaniwa na wanahabari KWA mara nyingine taaluma ya uanahabari imepata pigo kufuatia kifo cha mwanahabari mwingine mkongwe. Hillary Boniface Ng’weno, ambaye anafahamika kama mwasisi wa lililokuwa jarida la kila wiki “Weekly Review”, alijijengea himaya ya sifa miaka ya ‘80s na ’90s kutokana na weledi wake katika uchambuzi wa masuala ya kisiasa nchini Kenya. Ng’weno, 83, alifariki Jumatano baada ya kuugua kwa kipindi cha miaka mitatu. Kulingana na wanawe wa kike, Amolo Ng’weno na Bettina Ng’weno, baba yao alianza kuugua baada ya kusherehekea miaka 80 tangu kuzaliwa kwake. “Tangu wakati huo, afya yake imeendelea kudhoofika na hatimaye alifariki leo, siku 10 tu baada ya kuadhimisha miaka 83 baada ya kuzaliwa kwake,” wakasema kwenye taarifa Jumatano. “Alifariki nyumbani akitunzwa na familia yake,” Amolo na Bettina wakaongeza. Ng’weno ambaye ana tajriba ya miaka 40 katika uanahabari alizaliwa jijini Nairobi mnamo mwaka wa 1938. Aliasisi jarida la Weekly Review mnamo 1975 jarida ambalo pia lilichambua masuala ya kiuchumi. Japo alisomea somo la Fizikia katika Chuo Kikuu cha Harvard, Amerika, alibadili taaluma na kukumbatia uanahabari. Hapo ndipo akaajiriwa kama ripota wa magazeti ya Daily Nation. Alipanda cheo na mnamo 1965, akiwa na umri wa miaka 26 pekee Ng’weno aliteuliwa kuwa Mhariri Mkuu wa kwanza Mwafrika wa “Daily Nation”. Hata hivyo, alijiuzulu wadhifa huo baada ya kuhudumu kipindi cha miaka michache baada ya kutofautiana na wamiliki wa gazeti hilo, waliosisitiza kuwa “Mzungu wa asili ya Uingereza awe nyapara wa Ng’weno.” Hata hivyo, Ng’weno aliendelea kuandika makala ya kuvutia ya ucheshi, hususan kuhusu mada za kisiasa. Mwendazake, ambaye alijulikana na wanahabari wenzake kwa jina Hilary au kwa herufi za jina lake kamili, HBN, pia alifanya mengi katika kitengo cha utangazaji na utayarishaji wa vipindi vya televisheni. Mnamo 1986 alitayarisha kipindi cha drama kwenye runinga, kwa jina “Usiniharakishe” . Kipindi hiki ambacho kilipeperushwa katika runinga ya shirika la habari nchini, KBC kilibeba maudhui ya ngono miongoni mwa vijana. Hii ndio maana kipindi hicho kilipigwa marufuku baada ya maonyesho mawili pekee. Baadaye katika miaka ya 1980s, Ng’weno alianzisha kituo cha kwanza cha kibinafsi nchini kwa jina, STV. Baadaye kituo hicho cha runinga kilinunuliwa na kampuni ya Mediamax, kinachohusishwa na Rais Uhuru Kenyatta. Japo jarid la “Weekly Review’ lilisambaratika mnamo mwaka wa 2001, Ng’weno aliendelea kuandika makala na kutayarisha vipindi yenye maudhui ya kisiasa kwa ushirikiano na Shirika la Habari la Nation Media Group (NMG). Aliandaa vipindi kuhusu siasa za Kenya, vilivyoshinda tuzo. Vipindi hivyo vilijulikana kama “Makers Of Nation”. Jamii ndogo zataka Rais abuni wizara iwasaidie VUGUVUGU la Wasomi kutoka jamii ndogo zilizotengwa, limemrai Rais Uhuru Kenyatta kubuni wizara ambayo itayashughulikia haki zao likidai kubaguliwa kuhusu masuala mbalimbali nchini. Wanachama wa vuguvugu hilo wanatoka katika jamii ndogo 79 kwenye kaunti 29 huku lengo lao kuu ni kuhakikisha matakwa yao yanazingatiwa na serikali kuu pamoja na zile za kaunti. Viongozi wa kundi hili wakiongozwa na mlezi wake Amos Ole Mpaka, mwenyekiti Charles Nandaini na mwakilishi wa jamii ya Kiarabu katika Kaunti ya Wajir Khadija Mohamed, walisema kuwa wakati umewadia kwa jamii hiyo kupigania haki ili kunufaika kimaendeleo. Bw Ole Mpaka alisema kutokana na utawala na ubabe wa jamii kubwa kubwa haswa, maslahi ya makabila madogo yamekosa huduma bora za kiafya, miundombinu, maji na pia mara nyingi wao hubaguliwa wakati wa utoaji wa ajira katika taasisi mbalimbali za serikali. “Tunamwomba Rais abuni wizara au shirika ambalo litatusimamia kukomesha ubaguzi wa tangu jadi dhidi yetu. Hata baada ya ujio wa utawala wa ugatuzi, maazimio ya wawakilishi wetu huwa hayatiliwi manani kutokana na idadi yetu ndogo,” akasema Ole Mpaka katika mkahawa moja wakati wa kuzindua vuguvugu hilo. Aidha walilaumu viongozi kutoka makabila makubwa kuwahadaa kupitia nafasi za uteuzi kisha kugeuka baadaye na kupuuza maslahi yao. Hasa walitaja kuwa kutokana na idadi yao ndogo, huwa hawahusishwi hasa katika masuala ya upangaji wa miradi ya maendeleo. “Ni kweli kwamba hatuwezi kushinda cheo chochote lakini tunapoafikiana na jamii kubwa kuhusu masuala ya uongozi, maelewano hayo yaheshimiwe na yasitumiwe kutudhalilisha,” akaongeza. Diwani wa wadi ya Terik, Kaunti ya Nandi Osborne Komen alisimulia jinsi ambavyo mswada wake wa kupendekeza ujenzi wa Chuo cha Mafunzo ya Ufundi ulivyoangushwa na madiwani kutoka jamii kubwa, huku akitoa wito nafasi nyingi za uteuzi zitolewe kwa jamii ndogondogo. Simulizi ya mama yashtua mahakama Mama mmoja jana alisimulia mahakamani jinsi alivyopata chooni mifupa ya mwanawe na mjukuu wake ambao walikuwa wametoweka katika njia ya kutatanisha kwenye kijiji cha Uriro, Mbeere Kaskazini, Kaunti ya Embu. Baada ya kumsaka mwanawe na mjukuu wake kwa muda wa mwezi moja, Bi Nyaga alipiga ripoti kuhusu kisa hicho katika kituo cha polisi cha Ishiara na uchunguzi ukaanza ndipo mifupa ya wawili hao ikapatikana kwenye choo ndani ya boma la Bw Mwenda. Wito EACC ichunguze maafisa wa elimu CHAMA cha Walimu wa Sekondari (KUPPET) kimeomba Tume ya Maadili na Kupambana na Ufisadi (EACC) ianzishe uchunguzi dhidi ya maafisa wawili wa elimu Kaunti ya Kilifi. Walimu hao wanataka uchunguzi uanzishwe dhidi ya mkurugenzi wa elimu anayeondoka, Bi Eunice Khaemba na aifsa wa kutathmini ubora wa elimu, Bw Isaac Wasai wakiwahusisha na sakata za ufisadi. Akizungumza katika kikao cha wanahabari afisini mwao mjini Kilifi, mwenyekiti wa KUPPET tawi la kaunti hiyo, Bw Caleb Mogere alidai kuwa wawili hao walihusika katika njama za kuhangaisha baadhi ya shule zilizotaka kusajiliwa, na pia kutatiza juhudi za bodi za usimamizi wa shule nyingine kuboresha miundomsingi. “Kuna miradi mingi katika shule mbalimbali ambayo imekwama kwa sababu wamekataa kuidhinisha na tunashuku kuna ufisadi katika suala hilo zima,” akasema. Malalamishi yao yanahusu pia kukwama kwa juhudi za kugeuza shule za kutwa ziwe za mabweni ili kuongeza idadi ya wanafunzi wanaopokea elimu. Hata hivyo, Bi Khaemba alikanusha madai hayo akasema masuala yanayotajwa hayatekelezwi na afisi yake kibinafsi wala afisa wa ubora wa elimu. “Sina habari kuhusu shule zozote ambazo zimenyimwa usajili baada ya kutimiza mahitaji yanayotakikana. Ni muhimu itambulike kuwa usajili hufanywa na bodi wala si mtu binafsi,” akasema. Je, mkataba wa kibiashara baina ya Kenya na Uingereza utawafaa wakulima wadogo? WIKI moja baada ya muungano wa wakulima wadogowadogo nchini (KSSF) kupuliza kipenga kuhusu uhalisia wa mkataba kati ya Kenya na Uingereza kuruhusu biashara ya bidhaa za kilimo, serikali haijatoa mwelekeo wala kauli yake. Mwaka uliopita, 2020 mataifa haya mawili yalifanya mazungumzo kuafikiana kuendeleza biashara huru ya bidhaa za kilimo na nyinginezo. Wakulima wa Kenya wanalalamikia kuwekwa gizani kuhusu yaliyojadiliwa. “Kipindi cha mazungumzo, Uingereza ilihamasisha wananchi wake kuhusu yaliyomo. Kenya hatukuelezwa,” amesema Bw Justus Lavi, Katibu wa Kitaifa, KSSF. Kulingana na Lavi, na ambaye ni mkulima wa mseto wa mimea, wakulima na wadauhusika hasa katika vyama na miungano ya wakulima, hawakushirikishwa katika mazungumzo ya mkabataba huo wa kibiashara. “Umma haikushirikishwa kutoa maoni. Mamia, maelfu na mamilioni tunaotegemea shughuli za kilimo tutaumia,” akalalama, akiongeza kwamba nafasi za kazi katika sekta ya kilimo nchini zitapungua Shirika la kijamii la Eco-News Africa, lisilo la kiserikali, limeungana na KSSF kutetea maslahi ya wakulima Kenya. Uingereza ni nchi iliyoboresha sekta ya kilimo, ambapo hupiga jeki wakulima wake kwa pembejeo kama vile mbegu, fatalaiza na dawa. Mikakati hiyo haipo nchini, licha ya kuwa sekta ya kilimo na ufugaji imegatuliwa. “Hii ina maana kuwa mazao na bidhaa za kilimo kutoka Uingereza yakiingia, yatakuwa ya bei ya chini. Wakulima wetu ndio wataumia,” akaonya Davies Nyachieng’a, afisa wa kitengo cha biashara na uwekezaji, Eco-News Africa. Mkataba huo uliidhinishwa kuwa sheria mapema 2021, ila haujaanza kutekelezwa. Aidha, Eco-News Africa inatilia shaka pupa za serikali kuupitisha, na hata kuuwasilisha katika bunge la Jamii ya Muungano wa Afrika Mashariki (EAC). “Nchi wanachama wa EAC zilipaswa kuujadili kwa kina, kabla kuwasilisha kwa Katibu Mkuu wa bunge hilo,” Nyachieng’a akapendekeza. Kwa upande wa KSSF, Justus Lavi anatahadharisha endapo sheria na mikakati faafu hataiwekwa kudhibiti uagizaji wa bidhaa za kilimo kutoka nje ya nchi, huenda kukawa na mlipuko wa zile bandia. “Kutakuwa na usindikaji mwingi wa mazao na bidhaa za kula. Ni hatari kwetu sisi wenyewe na nchi jirani,” akaonya. “Wafanyabiashara wahuni watatumia mwanya huo kuibuka na bidhaa ghushi. Ndio maana visa vya Saratani nchini vinazidi kuongezeka,” Lavi akaelezea. Uagizaji wa kuku na mayai kutoka nje ya nchi, bila mipangilio faafu umetajwa kuchangia kuathirika kwa ufugaji wa kuku Kenya. Pwani wasema hawana cha kusherehekea Madaraka Dei VIONGOZI na wakazi wa eneo la Pwani wamelalamikia ukosefu wa mafanikio makubwa eneo hilo, Kenya inapoadhimisha miaka 58 ya uhuru wa kujitawala. Katika mahojiano na Taifa Leo, walitaja changamoto kama vile uskwota, ukosefu wa ajira na umaskini kuwa miongoni mwa masuala ambayo yanawaletea wengi machozi kila kukicha, huku mabwenyenye wachache wakijaza pesa mifukoni. Licha ya mabilioni ya pesa kutengewa miradi mikubwa mikubwa, wakazi katika baadhi ya maeneo ya Pwani hutatizika kwa ukosefu wa miundomsingi muhimu kwa maisha ya kila siku kama vile usambazaji maji ya mifereji na mabomba ya kutosha ya kusafirisha majitaka. Mkurugenzi Mkuu wa shirika la kutetea haki za binadamu la Haki Africa, Hussein Khalid, anasema Wapwani wana machache ya kujivunia kwa vile matatizo yanayokumba umma hayajatatuliwa kwa kiwango cha kuridhisha, licha ya kuwa wengi walitarajia ugatuzi ungeleta mabadiliko. “Pwani iko nyuma ikilinganishwa na maeneo mengine nchini. Wapwani hawana lolote la kusherehekea. Ufisadi, ukabila katika ajira na umasikini ni mambo ambayo yameharibu hali zaidi,” asema Bw Khalid. Katika miaka ya hivi majuzi, serikali kuu na za kaunti zilionekana zikijaribu kutatua matatizo hayo ambayo yamekuwepo tangu jadi. AJIRA KUHAMISHIWA BARA Hayo yameshuhudiwa kupitia kwa utoaji hatimiliki za ardhi kwa wakazi ambao walikuwa maskwota kwa miaka mingi, na upanuzi wa miundomsingi na rasilimali muhimu kama vile barabara na bandari. Licha ya haya, kumekuwepo malalamishi kwamba wenyeji wa Pwani bado hubaguliwa katika uajiri hasa katika mashirika ya serikali, huku ujenzi wa miundomsingi kama vile reli ya SGR ukilaumiwa kwa kuhamisha nafasi za kazi kutoka bandari ya Mombasa hadi maeneo ya bara. Naibu Mwenyekiti wa Baraza la Wazee wa Lamu, Mohamed Mbwana, asema watajivunia kuadhimisha au kusherehekea kikamilifu Madaraka Dei ya nchi hii siku ambapo Wapwani watazika uskwota katika kaburi la sahau. “Nakumbuka punde alipoingia madarakani mwaka wa 2013, Rais Kenyatta alizuru Pwani ambapo alitoa zaidi ya hatimiliki za ardhi 60,000. Amekuwa akijitahidi kutoa hatimiliki karibu kila mwaka. Licha ya hayo yote, tatizo la ukosefu wa ardhi na hatimiliki kwetu sisi Wapwani bado lipo,” asema Bw Mbwana. Bw Mohamed Athman, ambaye ni Mwenyekiti wa Shirika la Kutetea Haki za Kijamii la Save Lamu, asema inasikitisha jinsi maelfu ya maskwota wa ghasia za majambazi wa Shifta wa mwaka 1963 katika Kaunti ya Lamu hadi sasa hawajapata makao. Naye mwenyekiti wa bodi ya shirika la kutafiti masuala ya ardhi la Land Development and Governance Institute, Ibrahim Mwathane, aeleza kuwa suala la ardhi Pwani ni kubwa mno na haliwezi kutatuliwa haraka. Kulingana na Bw Mwathane, changamoto kuhusu umiliki wa ardhi ni tatizo la kihistoria katika ukanda huo kwa hivyo litahitaji miaka mingi kabla wananchi washuhudie afueni hata kama serikali imeeka mikakati. Suala la ajira pia limekuwa donda dugu Pwani kwa miaka mingi. Kiongozi wa vijana eneo la Lamu, Michael Kanja anasisitizia haja ya serikali kutatua zogo la ukosefu wa ajira ili kuwaepusha vijana kujiingiza kwenye janga la mihadarati. Anasema miaka 58 ya uhuru imekuwa ya mateso kwa vijana wengi Pwani, ambapo wengi wamelazimika kuishi kwa umaskini ilhali wengine wakipotelea kwenye uraibu wa dawa za kulevya, wizi na ugaidi kwa kukosa ajira. “Vijana wa Pwani tuna mambo kidogo sana ya kujivunia. Mengi ni machozi tu. Ajira bado ni changamoto. Mihadarati pia inaendelea kutusonga na kutumaliza. Viongozi wetu watutetee ili nasi tujivunie uhuru wa nchi yetu miaka ijayo,” asema Bw Kanja. Hata hivyo, Diwani wa Wadi ya Hongwe katika Kaunti ya Lamu, James Komu asema kuwa licha ya matatizo ambayo yangali yapo, wananchi pia wanafaa kutambua hatua za kimaendeleo ambazo Kenya imepiga Pwani. Bw Komu asema kwa mara ya kwanza tangu uhuru wa Kenya kupatikana, Lamu inaadhimisha Madaraka Dei ikiwa na barabara kuu ya kisasa ya lami ya kilomita 114 ya Lamu – Witu – Garsen. umekuwa ukiendelea eneo hilo tangu Machi, 2017. Bw Komu pia alitaja bandari ya Sh 310 bilioni ya Lamu kuwa hatua kubwa ambayo wakazi wa Lamu na Pwani kwa jumla wanajivunia. “Kwa upande wangu, Madaraka Dei ya mwaka huu 2021 ni ya kipekee na yanayofaa tujivunie kama wakazi wa Lamu. Tumejionea maendeleo, ikiwemo barabara na bandari ya Lamu vikikamilika,” akasema Bw Komu. Naye Mwenyekiti wa Shirika la Sauti ya Wanawake Lamu, Raya Famau, alisisitiza haja ya jinsia ya kike eneo la Pwani kupiganiwa kielimu na pia kinyadhifa mbalimbali serikalini ili nao pia wajivunie uhuru na maendeleo ya Kenya. KIONGOZI wa ODM Raila Odinga amependekeza kwamba uzinduzi wa miradi ya kazi mashambani ni njia muhimu ya kuokoa walioathirika na janga la Covid-19. Raila ametoa wito huo wakati akihutubu katika hafla ya maadhimisho ya Madaraka Dei jijini Kisumu, Jumanne. “Kenya kwa sasa ina shida. Tunahitaji mpango kukwamua Wakenya hasa walioathirika zaidi na corona. Miradi ya kazi maeneo ya mashambani izinduliwe, sawa ni ile ya Kazi Mtaani,” akasema kiongozi huyo wa ODM. Hafla hiyo ya maadhimisho ya miaka 58 tangu Kenya ipate uhuru wa kujitawala, na iliyoongozwa na Rais Uhuru Kenyatta, imekuwa jukwaa la kipekee ambapo Raila amesimulia jinsi alivyougua na kupambana na ugonjwa wa Covid-19. Vita vya Uhuru na mahakama vingalipo RAIS Uhuru Kenyatta ameendeleza mashambulizi yake kwa idara ya mahakama, kufuatia uamuzi wa korti kuharamisha Ripoti ya Mpango wa Maridhiano (BBI). Mei, mahakama kuu iliharamisha mswada huo wa marekebisho ya Katiba 2020, ikiutaja kama “mpango haramu kukarabati Katiba na ambao haukufuata sheria”. BBI iliasisiwa na Rais Kenyatta na kiongozi wa ODM, Bw Raila Odinga, baada ya viongozi hao kutangaza kuzika tofauti zao za kisiasa mnamo Machi 2020, kupitia Handisheki. Katika hafla ya maadhimisho ya Madaraka Dei 2021, Jumanne, Kisumu, Rais Kenyatta aliendeleza mashambulizi yake kwa idara ya mahakama kutokana na uamuzi wa kuharamisha mswada huo. “Mahakama ilipaswa kujiuliza manufaa kwa mwananchi yatakayojiri kupitia BBI, ambao ni mswada wenye maoni ya Wakenya. Inapaswa kuheshimu sauti ya wananchi,” kiongozi wa nchi akaelezea, akifufua makovu ya 2017, mahakama ya juu zaidi ilipofutilia mbali ushindi wake. Aidha, baada ya ushindi wa Rais Kenyatta na naibu wake, Dkt William Ruto, 2017 kuharamishwa na uchaguzi mpya wa kiti cha urais kuandaliwa, aliapa kutathmini utendakazi wa idara ya mahakama, kilele kikiwa kupunguza mgao wa fedha kwa idara hiyo. AFYA: MKU yazindua kituo cha wahadhiri, wanafunzi kufanyia mazoezi CHUO Kikuu cha Mount Kenya (MKU) kimezindua kituo cha kisasa cha kufanyia mazoezi kwa wanafunzi na wahadhiri. Mwanzilishi wa chuo hicho Prof Simon Gicharu, alisema hiyo ni hatua kubwa ambayo chuo hicho imepiga na itanufaisha watu wengi kiafya. “Tunaelewa vyema ya kwamba mtu anayezingatia mazoezi huwa na afya njema huku akiepukana pia na maradhi tofauti mwilini,” alisema Prof Gicharu. Alisema kukiwa na watu wengi wenye afya njema hata bima ya afya itapungua kwa kuwa idadi ya watu wengi ambao watakuwa timamu kiafya na kimwili. Alieleza hii ni hatua mojawapo ya maendeleo makubwa ya kujivunia ambayo chuo hicho kimefanya kwa kuzingatia afya ya wanafunzi, wahadhiri na hata wafanyakazi wote walioko huko. “Chuo chetu kimepata sifa tele kwa kuzingatia maswala ya spoti kwa sababu wanafunzi wengi wanashiriki katika michezo tofauti ikiwemo soka, karate, vikapu, na voliboli miongoni mwa mingine. Alisema anampongeza Dkt Peter Kirira ambaye ndiye alitoa pendekezo la kituo hicho kujengwa ili kunufaisha wanafunzi na wahadhiri kwa mazoezi yao ya kila mara. “Kulingana na utafiti, mwili huwa katika hali nzuri hasa ukizoeshwa mazoezi ya muda wa saa tatu mara tatu kwa wiki moja. Ni bora kufanya hivyo kuepuka maradhi mengi yanayochipuka kila mara,” alisema Prof Gicharu. Alisema MKU pia inazidi kuendeleza masomo ya uandishi na uanahabari kupitia kituo cha TV-47 na Royal FM Radio ya Rwanda. Alisema chuo hicho pia kinajivunia kuwa na wanafunzi wawili waliopokea ufadhili kutokana na ubunifu wao wa kikazi. Bw Christopher Mwanza Arunga alipokea ufadhili wa Sh3.6 milioni kwa kubuni mtambo wa kuunda chakula cha mifugo Kaunti ya kakamega. Naye Sylvia Wanjiku alipokea ufadhili wa laki tisa – Sh900,000 baada ya kubobea kwa utengenezaji wa chokoleti. Aliwapa changamoto wanafunzi wa chuo hicho wawe mstari wa mbele kuwa wabunifu ili nao waweze kupokea msaada huo wa ufadhili. Majumba 2,000 ya kisasa kujengwa Gatanga na Juja KAMPUNI ya Kamuthi Housing Co-operative Society, kwa ushirikiano na kampuni ya ujenzi ya Fourteen Trees pamoja na benki ya Co-operative, inakusudia kuwekeza kwa mradi wa ujenzi wa majumba ya watu kumiliki. “Tayari tumepata wateja wengi ambao wamejitolea kuwa wamiliki wa nyumba hizi zitakapokamilika. Hiyo ni hatua nzuri kwa wale wanaoelewa umuhimu wa kuwa na nyumba zao kibinafsi,” akisema mkurugenzi hiyo. Alisema uwekezaji wa kumiliki nyumba za kibinafsi umechukua mwelekeo mpya kwani watu wengi wakati huu wamekuja kuelewa umuhimu wa kumiliki nyumba zao. Mashamba bado donda sugu Kenya kwa miaka 58 ya uhuru MIAKA 58 baada ya Kenya kupata uhuru wa kujitawala, umiliki wa mashamba umekuwa tatizo kubwa katika maisha ya kisiasa, uchumi na kijamii kwa Wakenya. Kulingana na wasomi, viongozi waliochukua madaraka kutoka kwa wakoloni ndio waliweka msingi wa matatizo ya muda mrefu kuhusu mashamba. Kulingana na Prof Philip Onguny na Taylor Gillies wote wa Chuo Kikuu cha Saint Paul nchini Canada, kwenye ripoti yao mnamo 2019, mabwenyenye waliopokezwa madaraka na mzungu waliteka haki za kumiliki mali, na kuanzia hapo haki za wananchi wa kawaida kuhusu umiliki wa mali na hasa mashamba zikaanza kuvunjwa kiholela. “Ardhi iliyokuwa imenyakuliwa na walowezi hasa Waingereza ilitwaliwa na utawala wa Mzee Jomo Kenyatta, na ikauzwa kwa washirika wake. “Mwenendo huo uliendelea chini ya utawala wa Daniel arap Moi, ambaye alikuwa akigawa ardhi kiholela kwa maslahi ya kisiasa,” wasema wasomi hao. ARDHI NA SIASA Wanaeleza kuwa suala la ardhi liligeuzwa kuwa la kisiasa, na hakuna utawala ambao umekuwepo tangu 1963 umeonyesha nia ya kufanya marekebisho ya kuwapa Wakenya haki zaidi za kumiliki ardhi. “Sababu kuu ya viongozi kukataa marekebisho katika usimamizi wa ardhi ni kuwa suala la mashamba lina mshikamano mkubwa na siasa, hasa miongoni mwa mabwanyenye walio madarakani,” Prof Onguny na Gilleis wanaeleza. Wachanganuzi wanasema kuwa dosari za muda mrefu kuhusu umiliki wa ardhi ndizo kiini kikuu cha ghasia za mara kwa mara za kikabila hasa maeneo ya Rift Valley, pamoja na umaskini mkubwa ambao umesambaa kote nchini. “Wanasiasa wamekuwa wakitumia udhaifu wa mfumo wa ardhi kuchochea ghasia kwa manufaa yao ya kisiasa, kwa mfano ghasia zilizozuka mnamo 1992, 1997 na 2007,” Prof Onguny na Gillies wanaeleza. Kulingana na Ripoti ya Ndung’u iliyoandaliwa mnamo 2004, ardhi imekuwa kifaa cha kutumiwa na viongozi kuchochea uadui wa kikabila na unyakuzi wa ardhi ya umma kama vile misitu kwa maslahi ya kibinafsi na kisiasa. Msomi Jacquiline Klopp wa Chuo Kikuu cha Columbia nchini Amerika anasema: “Misingi ya taifa la Kenya imejengwa katika unyakuzi wa ardhi, na hivyo ni sawa mtu akisema kuwa unyakuzi wa ardhi ni wa rika moja na Kenya yenyewe.” “Imedaiwa Dieter alikuwa na mpenzi mwingine wa kike lakini bado tunafanya uchunguzi ili kubainisha alifariki vipi, kwa sababu mwili wake ulipatikana chini ya jengo la orofa tano Bamburi ukiwa na majeraha na umelowa damu,” akasema Bw Taliti. Alisema imefichuka kwamba wapenzi hao wawili walikuwa na mazoea ya kupigana. Kulingana naye, inachunguzwa ikiwa Dieter alijitoa uhai kwa kujirusha kutoka kwa orofa ya tano ya jengo hilo kwa sababu alijua alikuwa anatafutwa kuhusu mpenzi wake ambaye alipatikana amefariki nyumbani kwake Mtwapa. Mwili wake ulipatikana na baadhi ya mikoba kando yake, na hivyo kuibua shaka kuhusu kama alijirusha. “Sidhani kama alijitoa uhai, kwa sababu kama angelitaka kufanya hivyo, angejitoa uhai nyumbani kwake Mtomondoni, Mtwapa baada ya kumuua mpenzi wake lakini alikuwa ametoroka mapema asubuhi na mikoba yake,” akasema mdakuzi wetu, aliyeomba kutotajwa jina. Alikuwa akitoroka baada ya kuhusishwa na mauaji ya Akinyi, mnamo Jumatano iliyopita. Ilisemekana walikuwa wamezozana nyumbani kwao Mtomondoni, eneo la Kwa Chief viungani mwa mji wa Mtwapa. “Huyo mwanamume alikuwa na mpango wa kando Bamburi na mpenzi wake alipofahamishwa kuhusu hayo ndipo wakaanza kupigana,” duru zinazofuatilia kesi hiyo zikafichulia Taifa Leo. Duru hizo zilizidi kusema kuwa, sasa uchunguzi unataka kubainisha kama mpango huyo wa kando alihusika na kifo cha Dieter, ama kama mpenzi wa kando wa Akinyi alihusika. Madaraka Dei 2021: Miaka 58 ya uhuru, Wakenya wana yapi ya kujivunia? HUKU Rais Uhuru Kenyatta leo Jumanne akiongoza taifa kuadhimisha miaka 58 ya uhuru wa Kenya kuna masuala kadha wa kadha yanayopaswa kuwekwa kwenye mizani. Juni 1, 1963, Kenya ilipata uhuru wa kujitawala kutoka kwa Waingereza, siku ambayo huadhimishwa kila mwaka nchini. Mzee Jomo Kenyatta (babake rais wa sasa Uhuru Kenyatta), aliongoza kukomboa nchi kutoka kwa minyororo ya wakoloni dhalimu. Miaka 58 baadaye, ni yapi, hasa miradi ya maendeleo yameafikiwa? Umaskini ungali kero kuu kwa Wakenya wengi. Kufuatiaia takwimu za hivi punde za shirika la utafiti la Afrobarometer, kiwango cha umaskini (Kenya’s Lived Poverty Index – LPI) kimepanda kutoka 0.93 hadi 1.06, kati ya 2014 na 2018. Ripoti ya shirika hilo inaeleza, nusu ya idadi jumla ya Wakenya wanakosa mahitaji muhimu ya kimsingi kama vile maji safi, chakula na dawa. Afrobarometer inasema asilimia 47 ya Wakenya hawawezi kumudu chakula mara tatu kwa siku, hasa baada ya janga la Covid-19 kutua nchini 2020, huku asilimia 55 wakilalamikia kushindwa kumudu gharama ya matibabu. Zaidi ya Wakenya milioni 7.8 wanaishi katika kiwango cha umaskini uliokithiri. Kulingana na Shirika la Kitaifa la Takwimu (KNBS), kwenye ripoti yake mnamo 2020, zaidi ya vijana milioni tano nchini wenye uwezo kufanya kazi hawana ajira, jambo ambalo linazidisha gapu kati ya tajiri na maskini. Kwa mujibu wa KNBS, kiwango cha ukosefu wa kazi 2020 kilipanda mara dufu hadi asilimia 10.4 kikilinganishwa na asilimia 5.2 mwaka 2019. Takwimu za KNBS pia zinasema Wakenya 1,716,604 walipoteza kazi kati ya Aprili na Juni 2020. Idadi ya walioajiriwa imeshuka hadi Wakenya milioni 15.9 kutoka milioni 17.8. Sekta ya afya Huduma za afya zinaendelea kuimarika. Kulingana na takwimu za Wizara ya Afya (MoH), 2001 Kenya ilikuwa na vituo 4,421, kufikia sasa idadi ikipanda hadi 10,466. Wizara ya Afya inakiri ukosefu wa fedha za kutosha kuboresha huduma za afya ungali kikwazo. Licha ya huduma za afya kuboreka, ghrama ya matibabu inaendelea kupanda. Kulingana na wizara, asilimia 11 pekee ya idadi jumla ya Wakenya wana bima ya afya ya NHIF, inayomilikiwa na serikali. Huku zaidi ya asilimia 70 ya Wakenya wakiwa katika sekta ya juakali na biashara ndogondogo na za kadri, wengi wao hawana uwezo kumudu bima ya kibinafsi. Afya bora na nafuu kwa wote ni moja ya Ajenda Nne Kuu za Rais Uhuru Kenyatta, lakini miaka minne baadaye, hilo halijafanikiwa. Maendeleo Huku uchumi ukitajwa kukua kwa asilimia 5.4 mwaka 2019, sekta ya kilimo, misitu na samaki ilishuka kutoka asilimia 6.0 hadi 3.6. Sekta ya viwanda ilikua kwa asilimia 3.2, kutoka asilimia 4.3 mwaka 2018. Kimsingi, miundomsingi kama vile barabara na nguvu za umeme, inaendelea kuimarika. Mashambani hata hivyo, serikali ina kibarua kutokana na ubovu wa baadhi ya barabara zinazotatiza shughuli za usafiri na uchukuzi msimu wa mvua. Maji na chakula Kwa mujibu wa UNICEF, asilimia 59 pekee ya Wakenya wanapata maji. Nchini, watu milioni 9.9 wanakunywa maji ambayo hayajatibiwa. Kulingana na taasisi ya Kenya Institute for Public Policy Research Analysis, Wakenya milioni 14.5 hukumbwa na janga la njaa kila mwaka, hasa wanaoishi maeneo kame. Teuzi zote zifanywe kwa kuzingatia katiba bila ubaguzi Kipengele cha 166 ibara ya 1 (b) cha katiba ya taifa hili linaloongozwa na Rais Uhuru Kenyatta kinaelezea wazi kuwa, Rais atateua majaji wengine wote, kwa mujibu wa mapendekezo ya Tume ya huduma za mahakama (JSC). Kabla sijaendelea na mada kuu ya leo, hebu nikukumbushe msomaji wangu mojawapo ya mamlaka ya Rais katika katiba mpya ya 2010 kifungu cha 131 ibara ya 2 (a) kinachosisitiza Rais ataiheshimu, kuifuata na kuilinda katiba. Na ndivyo rais uhuru Kenyatta ameapa kuilinda na kuizingatia kwa kuiheshimu na kutenda vinginevyo itakuwa ni ukaidi, dharau, kutoiheshimu na kutoilinda katiba Kwa mujibu wa kiapo alichoapa alipoapishwa kuwa Rais wa jamhuri ya Kenya. Nikirejelea mada yangu, rais uhuru Kenyatta juma lililopita aliteua majaji 34 kati ya 40 waliokuwa wameteuliwa na Tume ya huduma za mahakama (JSC). zaidi ya miaka miwili iliyopita, majaji hao tayari washaapishwa huku wengine 6 wakikosa kuteuliwa kwa visingizio visivyo na mbele wala nyuma. Nasema hivyo kwa sababu Rais amekosa kuelezea wakenya sababu za kuridhisha kwa nini amekataa katakata kuwateua majaji Weldon Korir, Profesha Joel Ngugi, George Odunga, Judith Omanga Cheruiyot, Aggrey Muchelule na Makori Evans Kiago licha ya kuwa kuidhinishwa na tume ya JSC. Kwa kipindi kirefu sasa, rais uhuru Kenyatta amekuwa kiongozi anayekaidi maagizo mbalimbali ya korti sawia kuvunja vipengele vingi vya katiba ambayo ndiye Rais wa kwanza kutawala chini ya katiba hii mpya. Rais ni kiongozi aliyekula kiapo cha uaminifu kwa katiba hii kwa mujibu wa kifungu cha 262(13) na kwa namna yoyote anafaa kuwa mstari wa mbele kuifuata bila kulazimishwa na kufanya mambo kwa upendeleo au ubaguzi itakuwa sawa na kushangilia katiba ivunjwe na kila mtu. Haiwi mfano bora kwa kiongozi wa taifa kuonyesha hadharani anakiuka katiba anapotekeleza majukumu yake, maana itaeleweka anayo nia mbaya kuinyonga katiba, katika jaribio ya kulazimisha maamuzi yake katika idara ya mahakama kwa kuteua majaji anaowataka yeye na kuwabagua wenye misimamo mikali kutetea katiba ni sawa na kuinyonga. Hivyo, ajue kuteua majaji kwa upendeleo haitomsaidia kitu, hata kutumia hotuba zake kushambulia idara ya mahakama kutokana na maamuzi yake hasa uamuzi wa majuzi wa mahakama kuu kubatilisha BBI. Busara kwa Rais sasa ni kuteua majaji hao 6, anapaswa kumeza ukweli mchungu kwamba hana mamlaka yoyote kuchagua baadhi ya majaji katika orodha ya JSC, bali kuwateua wote bila kuchuja wala kupendelea, hivyo ndivyo kifungu cha 166 kinavyosema. Je, huenda Rais anatumia majaji hawa 6 kuadhibu wao kutokana na maamuzi yao kortini? Je, labda huu ndio wakati Rais amepata nafasi ya kulipiza kisasi Kwa idara ya mahakama? Je, majaji kina prof Ngugi labda wanadhulumiwa kwa vile walikuwa miongoni mwao majaji wenye tajriba pevu katika maswala ya sheria waliozima mchakato wa BBI? Hatua hii ya Rais itazua malumbano makubwa wa kisheria nchini, watetezi wa katiba hii wakiwemo wanaharakati na wakenya kwa jumla watajitolea kupambana na Rais na serikali yake Kwa jumla kuhakikisha inatawala Kwa kuzingatia katiba. Teuzi zote zifanywe kwa kuifuata katiba bila ubaguzi wala upendeleo. Rais ajue japo alifaulu kumaliza upinzani wa Raila odinga na viongozi wa upinzani nchini Kwa kuanzisha serikali ya handisheki kiasi cha upinzani kunyamaza hata serikali inapodhulumu wakenya, lakini aelewe wapo wakenya waliojitolea kupambana Kwa ajili ya kupatikana Kwa uongozi bora unaoheshimu katiba. Maadui wa katiba hawafai kupewa nafasi maana wanataka kurudisha nchi yetu katika mfumo wa kidikiteta tuliotupa kapuni baada ya kupita Kwa katiba mpya ya 2010. Jaji mkuu mpya Martha koome naye Msimamo wake juu ya swala hili la kudhulumiwa Kwa majaji wengine ndio utaamua ikiwa atafaulu kutetea haki na uhuru wa mahakama au wakenya watabakia kusadikishwa kulikuwa na mkono fiche wa serikali katika uteuzi wake. Enzi ya Maraga mkondo wa kuzingatia katiba ulikuwa umeshika kasi na Martha koome hatakuwa na lingine ikiwa lengo lake kweli ni kufuta mkondo wa maonevu na ukaidi wa katiba bila kujali tabaka, rangi, dini Wala mamlaka ya mtu. Rekodi ya Rais uhuru imethibitisha anayo nia mbovu na mahakama kiasi cha kushindwa kuficha uhasama wake na idara hiyo . Wakenya wanajiuliza Kwa nini hasira ya serikali kupoteza kesi muhimu kortini zimchochee kiongozi wa taifa kugeukia majaji ambao si wanasiasa Bali lengo lao ni kutetea katiba tu kwa kuhakikisha inafuatwa na serikali au wananchi?. Wakenya waliojitolea kupitisha katiba na ambao ushuru wao watumika kudumisha tume ya JSC na idara ya mahakama wanafaa kufahamishwa habari ambazo zilisababisha majaji hao kutemwa Katika orodha ya JSC.ni haki yao kujua kupata habari muhimu kutoka ikulu au Kwa idara ya ujasusi na za kuaminika juu ya swala hilo Kama inavyofafanunuliwa katika katiba yetu sura ya utangulizi, Rais hana hiari ila kukubali serikali yake iwe yenye kuzingatia misingi bora ya haki na usawa Kwa wakenya wote na utawala wa kisheria. Binadamu ndio wabaya! HAKIKA hii dunia si mbaya, binadamu ndio wabaya. Hivi yule aliyeanzisha ule uvumi kuwa DJ Evolve kafa wakati mwenzenu yupo hai, alikuwa akiwaza nini? Hivi ni kwa nini baadhi yetu tupo hivi? Ni kwa nini tunakosa utu? Ni dhahiri shahiri kuwa kila nafsi lazima itaonja mauti siku moja ila ni kwa nini umzushie mtu aliye hai kifo? Kwa faida gani lakini? Jumanne wiki hii, DJ Evolve ndiye aliyekuwa akitrendi kwenye Twitter madai yakiwa ni kwamba jamaa kauma pamba. Pengine kwa yule asiyekuwa na picha ya ninayemzungumzia, basi acha nikufahamishe. Unamkumbuka yule DJ aliyepigwa risasi na mbunge wa Embakasi Mashariki Babu Owino mwaka jana? Ni stori iliyoangaziwa kwa wiki kadhaa kiasi cha kumpelekea Mhesh kukimbia mahakamani kuomba vyombo vya habari vizuiliwe kuangazia stori hiyo. DJ Evolve alikuwa akifanya kazi yake ya U-deejay katika klabu ya B-Club iliyopo mtaa wa Kilimani. Ni moja ya kumbi za burudani anazozihusudu sana Babu Owino. Wawili hawa walikuwa wamefahamiana kwa muda ila siku moja DJ Evolve alitofautiana naye kwenye klabu hiyo na mbunge huyo akaishia kumlipua na marisasi. Risasi iliyopenyeza kwenye shingo yake ndio ilimwacha hoi.Toka wakati huo kawa kilema. Hawezi kutembea kama zamani, analishwa kwa mirija. Maisha yake siku hizi yapo kitandani tu. Babu Owino alishurutishwa na mahakama kusimamia matibabu yake. Alitumia zaidi ya Sh16 milioni kwenye matibabu yake.DJ Evolve ana zaidi ya nusu mwaka toka aliporuhusiwa kuondoka hospitalini kwenda nyumbani. Bado tu hayupo sawa. Hawezi kutembea na hata kwenda haja ni lazima asaidiwe. Kwa ufupi hayupo kama zamani hata baada ya kutoka hospitalini. Huyu ndiye mtu aliyezushiwa kifo.Napata taabu sana kumwelewa aliyeanzisha uvumi huo. Wakati mwenzio anajitahidi kupambana kuishi na hata ikiwezekana arejee katika hali yake ya zamani, yupo mtu mbinafsi aliyeshikwa na mawazo ya kumzushia kifo. Kwa nini lakini? Kwa faida gani?Ndio mwanzo ameanza kuwa na uwezo wa kuketi. Babake akipinga uzushi huo alisema mwanawe ameanza kuonyesha dalili za afya yake kuboreka kwani siku hizi ana uwezo wa kuketi kwa lisaa. Haikuwa hivyo toka majanga haya yalipompata. Aliyeanzisha uvumi huo alikuwa na uhakika kuwa stori ingetrendi.Machungu aliyopitia DJ Evolve hakika yeye kuponea kifo ni muujiza. Ndio sababu huyu nongwe alijua kabisa stori yake itauza. Sijui ni kwa nini Wakenya sisi hukosa utu. Kuna vitu vya kufanyia dhihaka ila wakati mwingine tunavuka mipaka kama hili la DJ Evolve. Hivi ingelikuwa ni wewe unazushiwa kifo, ungejihisi vipi? Wakati mwingine tuwe na busara za kuwaza kabla ya kutamka au kuandika hasa mitandaoni. Inasikitisha sana kuwa tumefikia huku. Haya machungu sijui tunayatoa wapi. Kila kukicha lazima kuwepo na jambo hasi linalotrendi. Muda mwingi huwa natamani kuona jema likitrendi huku Kenya lakini wapi. Najua kila binadamu ana hulka na tabia yake binafsi, ila naomba dua sana Allah atujaliye busara ya kuwa watu waelewa kuliko tulivyo. Adai kufungiwa boma hadi abaini ukweli wa kifo cha mtoto wake MWANAMUME ambaye mtoto wake alipatikana amefariki ndani ya gari la askofu Mombasa miaka mitatu iliyopita, amefichua alizuiwa kurudi nyumbani na jamaa zake hadi ukweli kuhusu kifo hicho utakapojulikana. Mkurugenzi wa Mashtaka ya Umma, Bw Noordin Haji amefungua uchunguzi kuhusu kifo hicho cha kushangaza cha mtoto wa miaka sita.Katika siku ya mkasa Februari 25, 2018, mtoto huyo, Emmanuel Wasike alihudhuria ibada katika kanisa la Ushindi Baptist, Likoni, kabla kupatikana amekufa saa 12 baadaye akiwa ndani ya gari la Askofu wa kanisa hilo, Bw Joseph Masha. Babake marehemu, Bw Richard Wanyonyi Wasike jana aliambia mahakama ya Mombasa kwamba jamaa zake wamemkataza kwenda nyumbani Magharibi mwa Kenya hadi atakapokuwa na majibu ya kifo cha mtoto huyo.Bw Wasike, 47, alikuwa shahidi wa kwanza katika uchunguzi huo ambao unasimamiwa na Hakimu Mkuu wa Mombasa Edna Nyaloti. Aliiambia mahakama kuwa jaribio la familia kupata video wanazoamini zilinaswa na kamera za CCTV ambazo zilikuwa kwenye maegesho ambapo gari lilikuwepo, ziliambulia patupu. Kulingana na Bw Wasike, swali ambalo halijajibiwa ni kama mtoto huyo aliingia kwa gari mwenyewe au alisukumwa ndani, na aliyefanya hivyo ni nani na alikuwa na nia gani.Familia inaamini kuwa kamera za CCTV zilizowekwa kwenye maegesho, ambayo polisi walidai kuwa haichezi, inaweza kuwasaidia kujibu maswali hayo. Aliiambia mahakama kuwa siku hiyo, aliwaaga watoto wake watatu walipokuwa wakiondoka kwenda kwa ibada ya watoto kanisani asubuhi.“Walituacha nyumbani tukijiandaa. Ilikuwa ni kawaida wao kututangulia kanisani kwa sababu ibada ya waoto huanza mapema,” akasema Bw Wasike. Baada ya ibada kukamilika saa kumi jioni, Bw Wasike alisema aliondoka kwenda nyumbani. Watoto wake walibaki nyuma na mama yao.Wakati watoto wengine wawili walifika nyumbani baadaye jioni, marehemu alikosekana. Walianza kumtafuta baada ya kuripoti kisa hicho kwa polisi. Bw Wasike alisema alipigiwa simu siku iliyofuata na kuambiwa kurudi kanisani kwa sababu mtoto alikuwa amepatikana lakini hakuwa katika hali nzuri.“Nilipata afueni lakini kulikuwa na hisia ambayo si ya kawaida, labda kuashiria kuwa jambo baya,” alisema. Vitengo vinne vikuu kuwakabili polisi watendao maovu ASASI nne kuu serikalini sasa zitakuwa zikichunguza mauaji na ukiukaji wa haki za kibinadamu unaotekelezwa na polisi nchini. Afisi ya Mkurugenzi wa Mashtaka (ODPP), Kitengo cha uchunguzi wa masuala ya ndani (IAU), Idara ya Upelelezi Nchini (DCI) pamoja na Mamlaka Huru ya Kutathmini Utendakazi wa Polisi (IPOA), zote zitashirikiana kuhakikisha polisi wanaokiuka maadili ya kazi yao wanakabiliwa vikali kisheria. Hatua hiyo imechukuliwa ili kuhakikisha raia wanaodhulumiwa na polisi wanapata haki huku wanaotoa ushahidi katika kesi hizo pia wanalindwa au kuhakikishiwa usalama wao.Kwa muda mrefu sasa, uchunguzi ambao umekuwa ukiendelezwa dhidi ya maafisa wanaowaua raia kiholela au kukiuka haki zao, umekabiliwa na changamoto kadhaa kutokana na kugongana kwa majukumu yao. Aidha, uhasama na ukosefu wa uaminifu kati yao umechangia polisi wanaopatikana na hatia kukwepa mkondo wa sheria.Hili limetokea hasa wakati ambapo visa vya polisi kuwaua raia kiholela au watu kutoweka kwa njia isiyojulikana kuendelea kuripotiwa maeneo mbalimbali nchini. Vitengo hivyo vinne ambavyo vinaongozwa na kamati maalum vitamteua afisa mkuu mshirikishi katika afisi zote kwenye kaunti zote nchini ili kurahisisha upokeaji wa ripoti kuhusu visa vingi vya dhuluma za polisi.Waziri wa Usalama Dkt Fred Matiang’i alisema, wizara hiyo haitavumilia uhalifu au ukiukaji wa haki za raia hata kama utatekelezwa na maafisa wa usalama. “Kuna ushahidi kwamba polisi wamekuwa wakikiuka maadili ya kazi yao kwa kuwaua raia au kuhusika na visa vya kutoweka kwao. Tuna maadili ya utendakazi na yanafaa yafuatwe na wote kikamilifu,” akasema Dkt Matiang’i katika Chuo cha Mafunzo cha Polisi eneo la Loresho, Nairobi Waziri huyo ambaye amejizolea sifa kama mtumishi wa umma mchapakazi alifichua kwamba, bunduki 14,000 na risasi 400,000 zimetwaliwa kutoka kwa umiliki wa majangali na wahalifu kwa muda wa miaka miwili iliyopita na zinatarajiwa kuteketezwa leo. “Hawa watu ambao wanaendeleza biashara haramu ya kuchapisha pesa bandia hapa Thika na wengine wanaojificha mitaa ili kuwateka nyara watoto kisha kuitisha fedha, wanaishi miongoni mwetu.“Ni vyema iwapo umma utakuwa macho kuwatambua wahalifu hao. Wengi wao huishi maisha ya kujifanya ili waonekane kama watu tajiri,” akaongeza Dkt Matiang’i. Msimamizi wa mahakama ya rufaa Daniel Musinga alisema idara ya mahakama inafaa kuboresha ushirikiano wao na vitengo hivyo vya uchunguzi ili kurahisisha utoaji huduma kwa Wakenya.“Kunafaa kuwe na usawazishaji wa majukumu na ushirikiano kati ya idara mbalimbali kwa sababu sote tunawahudumia Wakenya. Kwa hivyo, tunafaa tuendelee kubadilishana mawazo na mwongozo ili kuboresha huduma zetu,” akasema Bw Musinga.Mkurugenzi wa Mashtaka ya Umma (ODPP) Noordin Haji alisema, wanalenga kutathmini hatua zilizopigwa baada ya miaka mitatu katika kukabiliana na uhalifu, uchunguzi na hukumu kwa wanaopatikana na hatia, wawe polisi au raia. “Lengo letu ni kuhakikisha kuna uwajibikaji, uwazi, usawa na kurejesha imani ya raia kwenye shughuli zetu zote tunazotekeleza,” akasema Bw Haji. Naibu chifu afumaniwa akishiriki ngono na mwanafunzi WANANCHI wenye ghadhabu katika soko la Cheptais, eneobunge la Mlima Elgon, Kaunti ya Bungoma, nusura wamchome naibu wa chifu baada ya kupatikana gesti na mwanafunzi wa Kidato cha Pili. Wenyeji walifahamishwa kuhusu tukio hilo na mmiliki wa chumba cha malazi wawili hao walimokuwa, baada ya kushuku msichana huyo alikuwa mwanafunzi.Mshukiwa alitambuliwa kama Bw James Jabunjey, ambaye ni naibu chifu wa Kata Ndogo ya Sasur. Mwanafunzi huyo anasomea katika Shule ya Upili ya Toroso. Wawili hao walipatikana katika chumba cha malazi cha Kikwetu, kilicho katika mji wa Cheptais.Baada ya kufahamishwa, wananchi walivamia chumba hicho na kumfurusha naibu chifu nje pamoja na msichana huyo. Hata hivyo, polisi kutoka Kituo cha Polisi cha Cheptais walifika kwa haraka na kuwaokoa chifu.Kamanda wa Polisi katika Kaunti Ndogo ya Mtlima Elgon, Stephen Muoni alithibitisha kisa hicho.Amefumaniwa akishiriki ngono na mwanafunzi katika chumba cha malazi.Alisema walifika hapo mara moja na kumkamata mshukiwa na msichana. Alisema kuwa baada ya kuwahoji wawili hao, ilibainika mshukiwa ni naibu chifu wa kata ndogo ya Sasur.“Tumeanza uchunguzi kuhusu kisa hiki. Tutamfikisha mshukiwa mahakamani mara tu tutakapomaliza uchunguzi,” akasema.Mkuu huyo alisema kuwa wanatuhumu mshukiwa ana uhusiano wa kimapenzi na msichana huyo. “Ningetaka kuwaonya wananchi wanaowaharibu wasichana wachanga kwamba siku zao zimehesabiwa. Tutawakamata na kuhakikisha wamefungwa gerezani,” akasema.Afisa anayesimamia masuala ya watoto katika Katika Kaunti Ndogo ya Cheptais, Bw Henry Bigoro, alisema wanafuatilia kisa hicho na watahakikisha haki imetendeka. “Tumehakikisha mshukiwa amekamatwa. Ripoti za matibabu zimeonyesha msichana alishiriki ngono,” akasema.Alieleza wanangoja kupewa cheti cha kuzaliwa cha msichana ili kubaini umri wake.Mwenyekiti wa Chama cha Maendeleo ya Wanawake (MYW) katika eneo hilo, Bi Eunice Chepchumba, alikashifu vikali kisa hicho huku akiapa kuhakikisha kukifuatilia hadi mwisho. Mshukiwa wa mauaji ya mke aliyekuwa ametoweka anyakwa akijaribu kutorokea nchi jirani ya Tanzania POLISI katika Kaunti ya Kwale wamemkamata mwanamume ambaye alikuwa ametoweka baada ya kumuua mkewe. Bw Hammatonn Ismael Karisa amekuwa akikwepa mtego wa polisi kwa miezi kadhaa baada ya kudaiwa kumuua Bi Neema George Karisa mapema mwaka huu, kwa mujibu wa Polisi wa Kuchunguza Uhalifu (DCI). Mshukiwa huyo mwenye umri wa miaka 35 alikamatwa akijaribu kuingia nchi jirani ya Tanzania katika mpaka wa Lungalunga.Taarifa ya wapelelezi inasema kuwa mshukiwa huyo alikamatwa Jumanne baada kuonekana na raia ambaye aliwaarifu polisi. Bw Karisa anashukiwa kumuua mkewe kutokana na ugomvi wa familia.Wawili hao wanadaiwa kuwa na shida katika ndoa yao iliyosababisha ndoa hiyo kuvunjika. Bi Neema alikuwa amerudi nyumbani kwa wazazi wake eneo la Bamba, Kaunti ya Kilifi. Bw Karisa alienda kwa wazazi wa marehemu ili kufanya mazungumzo nao kwa nia ya kumaliza mzozo kati yao ili warudiane.“Baada ya mazungumzo, alimshawishi arudi nyumbani pamoja na mtoto wao wa mwaka mmoja. Kumbe huu ulikuwa ni mtego wa kumuua,” taarifa hiyo ilisema. Baadaye, mwili wa marehemu ulipatikana mtaa wa Jila, Bamba akiwa na majeraha. Anaoka keki, mikate mtaani Huruma na ndoto yake ni kuwa na matawi kote KUJILINGANISHA na wengine ni adui wa maendeleo. Kila mmoja ana kipaji chake maalum na mtu anapotia bidii na kufanya anachokipenda kwa moyo wake wote, basi hakuna kitakachozuia ufanisi wako. Hiyo ndiyo kauli ya Daniel Aboyua, mwanamume ambaye amebobea katika sekta ya uokaji mikate, kupika mandazi na kuandaa keki za aina mbalimbali katika mtaa wa Huruma, jijini Nairobi, karibu na kanisa Katoliki la St Daniel Comboni. Akilimali ilikutana na Daniel, 43, ambaye ana mke na watoto watatu, katika mtaa huo, ambapo alisimulia kuhusu safari ya kuanzisha duka lake la Lexus Bakery mnamo 2018.Anaeleza kuwa baada ya kumaliza masomo yake ya kidato cha nne, alibahatika na kuajiriwa katika duka mmoja la Stage Mart jijini Nakuru kama mhudumu mnamo 2008, kazi aliyoifanya kwa muda wa miezi tisa kabla ya duka hilo kununuliwa na duka kuu la Tuskeys. Baadaye alihamishwa na kuletwa katika mojawapo ya tawi la duka la Tuskeys jijini Nairobi mwaka wa 2009. Hapo alifanya kazi miaka minane kabla duka hilo kufungwa.Anasema kuwa alichoshwa na ajira na hivyo kuungana pamoja na ndugu yake Alfred Okello na kuanzisha biashara ya uokoaji mikate na keki za ladha mbalimbali. Daniel anakiri kuwa anamshukuru Mungu ambaye amempitisha katika mabonde na milima katika safari yake ya kibiashara na kumfanya kufika alipo sasa.Anaeleza kuwa alipoanzisha biashara, alitengeza biskuti za Sh800 na kuziuza zote. Jambo hilo lilimpa motisha na shauku kuendeleza biashara. Kwa jumla, siku yangu ya kwanza niliuza bidhaa za Sh3,700,” anaeleza Daniel.Kwa kuwa kazi ilikuwa ikimlemea, aliamua kumtafuta msaidizi, alibahatika na kumpata Irine Atieno,35, ambaye hadi sasa amemfunza na kubobea katika uokaji wa keki. Ili kuoka mikate na keki, kinachohitajika ni mashine spesheli ya uokaji inayotumia nguvu za umeme, mayai, hamira, sukari, ladha mbalimbali za kutengeza keki na siagi.Daniel anasema kuwa kila anachotengeza katika duka lake huchukua muda wa siku nne au saba hivi kabla ya kuharibika. Anaeleza kuwa anatumia viungo vya kiasili hivyo mikate yake haiwezi kuchukua muda wa wiki moja kaba ya kuharibika.“Kinachonipa motisha ni kuwa kabla ya siku mbili huwa tayari nimeuza karibu kila kitu. Bidhaa zangu hazirundiki dukani kwa kuwa wateja wameongezeka. Wateja wangu si watoto pekee bali hata watu wazima kutoka mitaa mingine,” anasema.Kufikia sasa, wateja wa Daniel hutoka sehemu mbalimbali jijini Nairobi. Wengine hutoka katika mtaa wa Umoja, Buruburu, na hata Kariobangi kutokana na utamu wa bidhaa zake. Anasema kuwa si lazima tu ategemee wateja kutoka mtaa wa Huruma.Anakiri kuwa hawezi kukosa Sh3,000 au Sh4,000 mfukoni kila siku ambazo hutenga sehemu na kuweka akiba itakayomsaidia kujiendelea kibiashara.Vile vile, anapanga kununua jenereta ili iweze kumsaidia hasa wakati stima hupotea akiwa anaoka keki zake, hatua ambayo itampunguzia hasara anayokumbana nayo wakati mwingine. Mwili watoweka kaburini POLISI wa eneo la Rabai, Kaunti ya Kilifi wameanzisha uchunguzi kuhusu kisa ambapo mwili wa nyanya wa miaka 77 ulitoweka kaburini mwake katika kijiji cha Birikani, Mazeras. Fatuma Mwero alikuwa amezikwa Februari 27 mwaka huu, na mwili wake ulifukuliwa na watu wasiojulikana Jumatatu usiku. Mzee Juma Lwambi, mume wa marehemu, alisema walishtuka sana walipoambiwa na mwanakijiji kuwa kaburi lilikuwa wazi na mwili haukuwepo. Walikuwa wameoana kwa miaka 65, tangu mwaka wa 1966 wakabarikiwa watoto saba lakini wanne walifariki. “Sijui wamepeleka wapi mwili wa mke wangu. Pengine wameamua kwenda kuutupa baharini au kuuchoma,” akasikitika Mzee Lwambi.Alishuku kuwa kisa hicho kimesababishwa na mzozo wa ardhi kati ya familia yake na mwekezaji anayedai umiliki. Kulingana naye, waliishi katika ardhi hiyo ambayo walipokea kutoka kwa mzungu aliyerudi kwao miaka ya sitini baada ya kupata idhini ya mahakama.Walikuwa wameanza kuhalalisha umiliki wa ardhi mwaka wa 2012, lakini anadai kuna mawakili walioingilia na kuanza kuuzia wawekezaji ardhi hizo. Cha kushangaza ni kuwa, mwekezaji aliyekuwa akizozania ardhi hiyo ya ekari 15 alifariki siku mbili baada ya mazishi ya Fatuma. “Ninashuku mwana wake ndiye alihusika kufukua mwili wa mke wangu. Mke wangu pekee ndiye mtu mzima aliyezikwa hapo. Wengine ni watoto watatu ambao makaburi yao hayaonekani,” akadai Mzee Lwambi. WAKULIMA nchini wamehimizwa kukumbatia kilimo cha maparachichi aina ya Hass kutokana na ushindani wayo katika masoko ya ughaibuni. Kiwango cha uzalishaji Kenya ni cha chini kikilinganishwa na mataifa mengine ulimwenguni kama vile Israili, Chile, Uhispania, Mexico, Brazil, Peru, Columbia na Argentina.Katika Bara la Afrika, Afrika Kusini imepiku Kenya katika uzalishaji wa avocado za Hass. Kulingana na takwimu za Wizara ya Kilimo, uuzaji wa maparachichi ya Kenya nje ya nchi ni asilimia tano pekee.Naibu Meneja kitengo cha mazao mbichi ya shambani, katika kampuni ya Kakuzi PLC, Bw Jonathan Kipruto ameambia Taifa Leo haja ipo wakulima wakumbatie ukuzaji wa maparachichi kutokana na mahitaji ya matunda hayo katika masoko ya nje. Licha ya Hass kuonekana kuwa na mvuto, Bw Kipruto amesema kiwango cha wakulima nchini hakikithi soko linalohitajika.Kakuzi PLC imetia saini mkataba wa makubaliano na zaidi ya wakulima 3, 500 wa Hass, kuwatafutia soko la mazao nje ya nchi. Kipruto alisema bei ya Hass inaendelea kunoga, katika mauzo ya mwaka uliopita, tunda moja la Hass likikadiriwa kununuliwa kati ya Sh18 – 39.“Mwaka wa 2019 bei ilikuwa bora zaidi kuliko 2020,” Kipruto akasema. Maparachichi yakipakiwa katika kampuni ya Kakuzi PLC, iliyoko Kaunti ya Murang’a ili kuuzwa nje ya nchi. Mwaka wa 2019, Kenya ilitia saini mkataba wa makubaliano na China, Kenya kuuza maparachichi yake nchini humo.Hass ni aina ya avokado zilizoimarishwa na zenye ladha ya kipekee, kutokana na virutubisho vyake.Kakuzi PLC imeweza kupata soko ya matunda hayo katika nchi za Bara Uropa, Ufaransa na Uhispania. Celtic waajiri kocha Ange Postecoglou kujaza pengo la Neil Lennon ANGE Postecoglou, 55, ameteuliwa kuwa kocha mpya wa klabu ya Celtic ili kujaza pengo la Neil Lennon aliyejiuzulu mnamo Februari 2021 baada ya kikosi hicho kushindwa kushinda taji la Ligi Kuu ya Scotland kwa mara ya 10 mfululizo. Postecoglou ambaye ni kocha wa zamani wa timu ya taifa ya Australia, anatua Celtic kwa mkataba wa miezi 12 baada ya kukatiza uhusiano wake na klabu ya Yokohama F Marinos.“Nitafanya kila linalowezekana kurejesha uthabiti wa kikosi hiki. Tunalenga kufurahisha mashabiki wetu pamoja na kutia kapuni mataji ya haiba,” akasema kocha huyo mzawa wa Ugiriki. Celtic walishawishika kumuajiri Postecoglou baada ya Eddie Howe kukataa fursa ya kuhamia jijini Glasgow kwa sababu ambazo alisema “ziko nje ya uwezo wake kudhibiti”.Kwa kuwa Postecoglou atatakiwa kujitenga kwa siku 10, ina maana kwamba atakosa vipindi kadhaa vya mwanzo wa kujiandaa kwa msimu mpya wa 2021-22. Hivyo, mchuano wake wa kwanza kusimamia kambini mwa Celtic ni wa kufuzu kwa soka ya Klabu Bingwa Ulaya (UEFA) mnamo Julai 2021.Postecoglou aliwahi kushinda mataji mawili ya Ligi Kuu ya Australia (A-League) akidhibiti mikoba ya kikosi cha Brisbane Roar kabla ya kuhamia kambini mwa Melbourne Victory na hatimaye kuwa kocha wa timu ya taifa ya Australia mnamo 2013. Aliongoza Australia kufuzu kwa fainali a Kombe la Dunia za 2014 na 2018 nchini Brazil na Urusi mtawalia kabla ya kuhamia Japan mnamo 2017 kudhibiti mikoba ya Yokohama waliotawazwa mabingwa wa Ligi Kuu (J-League) mnamo 2019.Postecoglou ambaye ni kocha wa zamani wa timu ya taifa ya Australia, anatua Celtic kwa mkataba wa miezi 12 baada ya kukatiza uhusiano wake na klabu ya Yokohama F Marinos. ANGE Postecoglou, 55, ameteuliwa kuwa kocha mpya wa klabu ya Celtic ili kujaza pengo la Neil Lennon aliyejiuzulu mnamo Februari 2021 baada ya kikosi hicho kushindwa kushinda taji la Ligi Kuu ya Scotland kwa mara ya 10 mfululizo. “Nitafanya kila linalowezekana kurejesha uthabiti wa kikosi hiki. Tunalenga kufurahisha mashabiki wetu pamoja na kutia kapuni mataji ya haiba,” akasema kocha huyo mzawa wa Ugiriki.Celtic walishawishika kumuajiri Postecoglou baada ya Eddie Howe kukataa fursa ya kuhamia jijini Glasgow kwa sababu ambazo alisema “ziko nje ya uwezo wake kudhibiti”. Kwa kuwa Postecoglou atatakiwa kujitenga kwa siku 10, ina maana kwamba atakosa vipindi kadhaa vya mwanzo wa kujiandaa kwa msimu mpya wa 2021-22. Hivyo, mchuano wake wa kwanza kusimamia kambini mwa Celtic ni wa kufuzu kwa soka ya Klabu Bingwa Ulaya (UEFA) mnamo Julai 2021. Postecoglou aliwahi kushinda mataji mawili ya Ligi Kuu ya Australia (A-League) akidhibiti mikoba ya kikosi cha Brisbane Roar kabla ya kuhamia kambini mwa Melbourne Victory na hatimaye kuwa kocha wa timu ya taifa ya Australia mnamo 2013. Aliongoza Australia kufuzu kwa fainali a Kombe la Dunia za 2014 na 2018 nchini Brazil na Urusi mtawalia kabla ya kuhamia Japan mnamo 2017 kudhibiti mikoba ya Yokohama waliotawazwa mabingwa wa Ligi Kuu (J-League) mnamo 2019. Barabara zafungwa jijini bajeti ikisomwa KAMANDA Polisi eneo la Nairobi James Kianda ametangaza kuwa barabara nne Alhamisi,Juni 10, 2021 zitafungwa kwa muda kutoa nafasi kwa Waziri wa Fedha Ukur Yatani kufika bungeni kuwasilisha bajeti. Kwenye taarifa kwa vyombo vya habari Bw Kianda alisema barabara za Parliament Road, Taifa Road, Harambee Avenue na City Hall Way zitafungwa, kwa matumizi ya magari ya kawaida, kuanzia saa saba mchana hadi saa kumi na moja na nusu jioni. “Ili kutoa nafasi kwa usafiri wa Waziri wa Fedha na maafisa wa Hazina ya Kitaifa kuelekea bungeni kwa ajili ya usomaji wa bajeti barabara hizi nne zinazokaribia majengo ya bunge. Zitafungwa kutoa nafasi kwa Waziri, maafisa wa Hazina ya Kitaifa, wabunge na wageni wengine watakaoelekea bungeni. Wenye magari wanashauriwa kutumia barabara mbadala,” Bw Kianda akaeleza kwenye taarifa hiyo.Waziri Yatani anatarajiwa kuwasilisha makadirio ya bajeti ya Mwaka wa Kifedha wa 2021/2022 kwenye kikao cha pamoja cha wabunge na maseneta katika majengo ya bunge mwendo wa saa 3.15 alasiri. Katika bajeti ya kima cha Sh3.6 trilioni, Serikali Kuu imetengewa Sh1.9 trilioni, Asasi ya Bunge imetengewa Sh37 bilioni, Idara ya Mahakama imetengewa Sh17 bilioni huku Serikali za Kaunti zikitengewa Sh370 bilioni. Fedha hizo zitaaanza kutumika kuanzia Julai 1, 2021, mwanzo mwa mwaka wa kifedha wa 2021/2022. Ili kufadhili bajeti hii, Mamlaka ya Ukusanyaji wa Ushuru (KRA) imetwikwa wajibu wa kukusanya mapato ya kima cha Sh2 trilion.Serikali inatarajia kujaza pengo ya Sh926 bilioni katika bajeti hiyo kwa kukopa Sh661 bilioni kutoka mashirika ya fedha humu nchini na Sh291 bilioni kutoka nje. Serikali pia inatarajia kupokea Sh62 bilioni kama ruzuku kutoka mashirika ya kimaendeleo ulimwenguni.Serikali inatarajia kukusanya Sh11.6 bilioni kutokana na ongezeko la ushuru unaotozwa bidhaa za kuingizwa nchini hadi kiwango cha asilimia 15. Bei ya pikipiki za bodaboda pia zinatarajiwa kupanda kutokana kupanda kwa ushuru unaotozwa sawa na bei ya bidhaa za kimsingi kama vile mkate ambayo sasa itatozwa ushuru wa thama, maarufu kama VAT. Maseneta washangaa waziri wa Nairobi akifika mbele yake akionekana ndani ya bafu WANACHAMA wa Kamati ya Seneti kuhusu Afya Jumatano asubuhi walipigwa na butwaa wakati ambapo Waziri mmoja wa Serikali ya kaunti ya Nairobi alipohudhuria kikao cha kamati hiyo kupitia mtandao wa Zoom akiwa “ndani ya bafu”. Waziri huyo Bw Mitan Majevdia ambaye alikuwa ameingia katika mkutano huo huku akionekana amevalia mavazi ya bafu.Serikali ya kaunti ya Nairobi na Idara ya Huduma za Nairobi (NMS) zilikuwa zimealikwa kufika mbele ya kama hiyo kujibu maswali kuhusu matumizi wa fedha za kupambana na janga la Covid-19, kama yalivyoibuliwa katika ripoti ya Mkaguzi Mkuu wa Hesabu za Serikali. Huku akielezea masikitiko yake kuhusu tabia ya Bw Majevdia, Seneta wa Wajir Abdullahi Ali alisema waziri huyo wa afya katika kaunti ya Nairobi alidharau kamati hiyo.“Ni jambo la kusikitisha kwamba afisa wa kaunti anadiriki kufika mbele ya kamati hii ya seneti bila kuvalia vizuri kando na kutokuwa na majibu ya kutosha,” akasema. Waziri Majevdia pia alionekana kuwa hakuna tayari kujibu maswali yaliyoibuliwa na Mkaguzi Mkuu Nancy Gathungu kwa sababu hakuwa amewasilisha stakabadhi zenye majibu.“Sina majibu wakati huu. Stakabadhi zenye majibu ya maswali yaliyoibuliwa na Mkaguzi wa Hesabu ziko na Katibu wa Kaunti na Naibu Gavana,” akasema. Lakini Katibu wa Kaunti Justus Musumba alisema hawakuwa wamepokea mwaliko rasmi kufika mbele ya Kamati hiyo ya afya. Kauli hiyo, hata hivyo, ilipingwa na makarani wa kamati hiyo ya seneti inayoongozwa na Seneta wa Trans Nzoia Michael Mbito. Baadaye Dkt Mbito aliamuru kwamba Bw Majevdia aondoke katika mkutano huo.“Huyu waziri anaonekana mlevi, yuko ndani ya bafu na hajavaa inavyostahiki. Fedha za Covid-19 ni muhimu na anafaa kuchukulia suala hilo kwa uzito,” akaeleza. Watakaofichua sakata za ufisadi katika idara za serikali kutunukiwa Sh2 – 5 milioni kila mmoja WATAKAOPULIZA kipenga kuhusu sakata za ufisadi na ubadhirifu wa fedha katika idara za serikali watapata tuzo ya pesa kati ya Sh2 – 5, kila mmoja. Waziri wa Fedha, Bw Ukur Yattani amesema hatua hiyo itasaidia kuokoa mali ya umma, yanayoendelea kufujwa na wafanyakazi na viongozi wenye tamaa. “Watakaopuliza kipenga kuhusu wizi wa fedha katika idara za serikali, tutawapa motisha kwa kuwatuza kwa kima cha kati ya Sh2 – 5, kila mmoja,” akasema Bw Yattani. Sjni Nyamahogo alishtakiwa pamoja na binamuye Bw Masiaga Sylvester David na Bw Peter Ngere Githu.Washtakiwa hao walikanusha mashtaka 72 ya kupokea pesa kwa njia ya undanganyifu kutoka kwa watu wanaotafuta ajira. Bw Cheruiyot alielezwa na afisa anayechunguza kesi hiyo Bw Nicholas ole Sena kwamba washtakiwa walikuwa wakiwaeleza wahasiriwa kwamba watawatafutia kazi katika idara na mashirika ya Serikali. “Washtakiwa waliwaeleza walalamishi watawatafutia kazi katika Huduma ya Kitaifa ya Polisai (NPS), Idara ya Polisi wa Utawala , Mamlaka ya Viwanja vya Ndege (KAA), mamalaka ya kupambana na uingizaji nchini bidhaa ghushi (ACA),” mahakama ilifahamishwa. Mashirika mengine walalamishi waliyoelezwa watapewa ajira ni tume ya kitaifa ya kusimamia masuala ya ardhi (NLC) na mamlaka ya kitaifa ya ujenzi wa barabara (Kenha).Sjni Nyamahogo na Masiaga walikabiliwa na mashtaka zaidi ya 20 ya kupokea pesa kwa njia ya undanganyifu. Walishtakiwa kupokea Sh4.6milioni kutoka kwa Bi Margaret Mbula wakidai watatafutia kazi watu 14 wake katika mashirika mbali mbali ya serikali.Washtakiwa walishtakiwa kupokea mamilioni hayo kati ya Septemba 1 2020 na Machi 31 2021 katika makazi ya idara ya magereza Viwandani. Askari jela hao waliowakilishwa na mawakili Victor Olao na Jason Maranga walikanusha mashtaka yote 72 kisha wakaomba waachiliwe kwa dhamana.Mabw Olao na Maranga waliiomba mahakama isishawishiwe na idadi ya mashtaka na kiwango cha pesa kinachodaiwa kilipokewa washtakiwa katika kashfa hiyo ya ajira. Bw Maranga anayemwakilisha Sjni Nyamahogo na binamuye Masiaga alisema dhamana haipasi kuwa kiwango cha juu kiasi kwamba mshukiwa hawezi kukipata.“Kiwango cha juu cha dhamana ni njia moja ya kuwanyima washtakiwa dhamana,” alisema Bw Maranga. Bw Maranga alifichua kwamba Masiaga ni binamuye Sjni Nyamahoga na walikuwa wakiishi pamoja katika nyumba za askari jela gereza la eneo la Viwandani.“Masiaga hajaajiriwa.Angali anatafuta kazi na endapo atapewa dhamana ya kiwango cha juu basi utakuwa ni mzigo tu kwa Sjni Nyamahogo atakayemlipia,” Bw Maranga. Bw Olao alisema askari jela huyo alifanyiwa upasuaji mapema mwaka huu na bado “hajapona.”Wakili huyo aliomba mshtakiwa huyo asizuiliwe katika gereza la Langata anakohudumu kwa vile “atatangamana na askari jela wenzake na kufungiwa pamoja na mahabusu aliokuwa akiwatunza na kuwalinda kila siku.” Ondoa chunusi usoni kwa kutumia maji ya mshubiri(Aloe vera). Je, uso wako umejaa chunusi? Usihofu kwa kuwa maji au juisi ya mshubiri ni tiba. Kulingana na ripoti ya Shirika la Afya Ulimwenguni(WHO), asilimia 90 ya watu kwa hali moja au nyingine maishani wamekumbwa na tatizo la chunusi wanapokua. Ripoti hiyo pia inaonyesha kuwa asilimia 80 ya watu walio kati ya miaka 15 na 30 hukumbwa na tatizo hilo ulimwenguni. Chunusi sio tu shida miongoni mwa wanawake bali pia wanaume. Mtu anapojitazama kwenye kioo na kupata amefura fura usoni, anakosa kujiamini miongoni mwa wenzake.Chunusi husababishwa na aina ya vyakula tunavyokula, mabadiliko ya homoni, aina ya mafuta tunayotumia usoni au hata kurithiwa kutoka kizazi kimoja hadi kingine. Japo huu ni ugonjwa wa ngozi, matumizi ya maji au juisi ya mshubiri huweza kuondoa na kutibu chunusi usoni au hata mwilini ikiwa utaratibu ufaao umefuatwa. Utaratibu v Nunua mshubiri mbichi dukani. v Osha mshubiri yako kwa kutumia maji safi v Toa miiba kwenye kila upande wa mshubiri kwa kutumia kisu v Katakata mshubiri katika vipande vidogo vidogo kisha uchanganye kwenye blenda. Ikiwa huna blenda, gawa mshubiri katikati, kisha ukame ili kutoa juisi au maji yake kwenye bakuli safi v Baada ya kupata juisi ya mshubiri, paka kwenye uso au sehemu ya ngozi iliyoathiriwa. Kaa kwa muda wa dakika thelathini kisha uoshe kwa kutumia maji vuguvugu. Agizo la Magoha kuhusu karo linapinga ahadi ya serikali Ni amri ambayo haifai wakati huu ambao Wakenya wengi wanakabiliwa na hali ngumu ya kiuchumi. Kwa waziri wa elimu anayeelewa kwamba katiba inasema kila mtoto ana haki ya kupata elimu ya msingi, ni makosa kwake kuagiza walimu kuwafukuza wanafunzi shuleni kwa sababu ya wazazi kushindwa au kuchelewa kulipa karo. Hakuna mzazi anayependa mtoto wake akose masomo akiwa na uwezo wa kulipa karo na kwa hivyo agizo la waziri litaathiri wanafunzi ambao wazazi wao wanakabiliwa na hali ngumu ya maisha kutokana na janga la corona. Ni kinaya kwamba serikali inayojipiga kifua kwa kudai imefaulu kuhakikisha wanafunzi wote waliofanya mtihani wa darasa la nane wanajiunga na shule za sekondari inatoa amri inayoweza kufanya maelfu ya wanafunzi kufukuzwa shuleni kwa sababu ya wazazi kushindwa au kuchelewa kulipa karo. Waziri mwenyewe na maafisa wakuu wa wizara ya elimu amekuwa akisema kwamba hakuna mwanafunzi anayefaa kufukuzwa au kuzuiwa kujiunga na shule ya upili ya umma kwa sababu ya kukosa karo. Amekuwa akisema kwamba serikali imepatia shule pesa za kugharimia masomo na agizo lake linaonyesha ahadi hiyo haitimizwi au serikali imeacha mpango wake wa kufadhili elimu ya shule za upili. Ikiwa huu ndio ukweli ambao serikali haitaki kusema, itakuwa pigo kwa maelfu ya watoto ambao walikuwa wamepata matumaini ya kuendeleza masomo yao kwa kuwa alitoa tangazo hilo hadharani. Ikizingatiwa kwamba walimu wakuu wamekuwa wakilalamika kuwa wanakabiliwa na wakati mgumu, serikali ikichelewesha kutuma pesa shuleni, agizo la waziri lilinuiwa kuficha utepetevu wa serikali katika kutekeleza jukumu lake la kuhakikisha kila mtoto anapata elimu ya msingi. Kwa hakika, katiba haisemi hili linafaa kuwa jukumu la mzazi alivyoashiria waziri. Agizo hilo, pia liliashiria kuwa kwa kulitekeleza, walimu wakuu waendeleze ubaguzi kwa kulenga wanafunzi ambao wanahisi kwamba wazazi wao wanakataa kulipa karo wakiwa na uwezo wa kufanya hivyo. Kwa mtazamo wowote ule, agizo hili ni pigo kwa wanafunzi walioweka matumaini yao kwa ahadi ya serikali kwamba hakuna atakayekosa elimu kwa sababu ya karo Hapo jana, Jaji Maraga aliwataka wabunge kuanzisha mchakato wa kumtimua Rais Kenyatta madarakani kwa kukaidi Katiba, siku moja tu baada ya Dkt Mutunga kumkashifu rais kwa kuhujumu utawala wa kisheria. Jaji Maraga alitaja hatua ya Rais Kenyatta kukataa kuwateua majaji sita kama ukaidi wa hali ya juu wa Katiba, ambao adhabu yake ni kutimuliwa ofisini.“Huo ni ukaidi mkubwa wa Katiba. Sasa ni jukumu la Bunge kutumia Kifungu cha 142 cha Katiba na kuanza mchakato wa kumng’oa ofisini. Hiyo ndiyo njia ya pekee ya kurejesha utawala wa sheria.“Tukikubali Rais aendelee anavyoendelea kutakuwa na shida kubwa nchini kwa sababu hii itampa nguvu za kufanya mambo anavyotaka bila kuheshimu sheria. Katika demokrasia, hakuna mtu anaruhusiwa kufanya anavyotaka bila kuzingatia sheria,” akasema. Jaji Maraga alisema hayo siku moja baada ya mtangulizi wake Willy Mutunga kumwandikia barua Rais Kenyatta akimshutumu vikali kwa kutumia vibaya mamlaka yake.Kwenye barua yake, Jaji Mutunga alisema ni jambo la kutia wasiwasi wakati mazoea ya kukiuka Katiba yanapoingia katika taifa, hasa kutoka kwa rais. “Ofisi ya serikali sio mali ya kibinafsi kwa mtu kufanya kila anachotaka… Katiba imeweka wazi utaratibu wa yeyote anayehisi kuwa hawezi kuheshimu Katiba kustaafu ama kujiuzulu ili kuilinda dhidi ya hujuma,” akasema Jaji Mutunga kwenye barua yake. Akihojiwa na runiunga ya KTN jana, Jaji Maraga alisema kila afisa wa serikali anayekula kiapo cha kulinda Katiba anahitajika kufanya hivyo bila masharti. RAILA AKOSOE UHURU Pia alimtaka kinara wa ODM, Raila Odinga kumkemea Rais Kenyatta kwa kukiuka Katiba.“Waliofanya mwafaka wa handisheki na rais wanastahili kuwa wa kwanza kumkosoa kwa kukiuka Katiba. Wanafaa kumweleza kwamba amekosea na anafaa kusikiza wanachosema Wakenya,” akasema Jaji Maraga.Mnamo Juni 3, Rais Kenyatta aliteua majaji 34 kati ya 40 waliokuwa wamependekezwa na Tume ya Huduma za Mahakama (JSC) mnamo 2019. Waliokataliwa na Rais Kenyatta ni pamoja na majaji wawili wa Mahakama Kuu waliokuwa kwenye jopo lilimzimia reggae ya BBI mwezi jana, ambao ni Joel Ngugi na George Odunga.Wawili hao walikataliwa kuingia Mahakama ya Rufaa pamoja na Aggrey Muchelule na Weldon Korir. Wengine ni Evans Kiago na Judith Omange ambao walifaa kuhudumu katika Mahakama ya Mazingira na Ardhi.Rais Kenyatta alisema kuwa alikataa kuwateua majaji hao baada ya kupokea “taarifa za kijasusi kuhusu uadilifu wao”. Lakini jana, Jaji Maraga alipuuzilia mbali madai hayo, akisema kuwa Idara ya Ujasusi (NIS) haina mamlaka ya kuteua majaji.Alimtaka Rais Kenyatta kuwateua majaji hao sita, kisha awasilishe ushahidi aliopata kutoka kwa NIS mbele ya JSC ili wang’olewe kutoka afisini kwa mujibu wa sheria. Jaji Maraga alisema kuwa uamuzi huo wa Rais Kenyatta umewaharibia sifa majaji hao sita: “Wakenya sasa wanawachukulia majaji hao kuwa walio na dosari kimaadili na maamuzi wanayofanya yanatiliwa shaka.”Alifichua kuwa kulikuwa na juhudi za Rais Kenyatta kuwazima baadhi ya majaji mnamo 2019 shughuli ya kufanya mahojiano ilipokuwa ikiendelea. “Tulipokea taarifa kutoka Ikulu kwamba baadhi ya watu tuliokuwa tunawahoji walikuwa na dosari. Tuliwambia watuletee ushahidi ili tuwape wahusika fursa ya kujitetea kwa mujibu wa Katiba. Lakini afisi ya rais ilikataa kutuletea ushahidi iliodai kuwa nao. “Bila ushahidi ilibidi tupuuze madai hayo ya Ikulu, kwani hayakuwa na mashiko na tukapendekeza majaji hao wateuliwe na rais,” Jaji Maraga akaambia runinga ya KTN kwenye mahojiano jana.Alieleza kuwa baada ya kuwasilisha orodha ya majaji waliopendekezwa kwa rais, Ikulu ilirudisha baadhi ya majina kwa JSC ikidai kuwa baadhi yao hawakufaa, lakini kamwe haikuambatanisha ushahidi wa madai hayo. “Lakini jambo la kushangaza ni kwamba baadhi ya majaji ambao walidaiwa kuwa na dosari waliteuliwa na rais wiki iliyopita, na wengine waliodaiwa kuwa safi wamekataliwa,” akasema Jaji Maraga.Alimtetea mrithi wake, Martha Koome kwa kuhudhuria hafla ya kuwaapisha majaji 34 wiki iliyopita katika Ikulu ya Nairobi. Alisema wakati wa uongozi wake alikataa pendekezo la kutaka kuteuliwa kwa majaji wachache., akisema kuwa hatua hiyo ingetoa mwanya kwa rais kuhariri orodha ya majina anayopewa na JSC mara kwa mara. Pwani yapata uhaba wa samaki licha ya kuwa jirani wa bahari UKANDA wa Pwani hupoteza zaidi ya Sh45 bilioni kila mwaka kwa sababu ya kiwango cha chini cha uvuvi licha ya kuwa jirani wa Bahari Hindi. Taasisi ya Utafiti wa Baharini na Uvuvi (KeMFRI) inasema kuwa uvuvi unaofanywa Pwani hunasa chini ya asilimia 10 ya samaki, ikilinganishwa na kiwango kinachoweza kupatikana kukiwa na uwekezaji bora katika sekta hiyo.Kulingana na taasisi hiyo, Kenya hutegemea zaidi samaki kutoka Ziwa Victoria. Ziwa hilo limekumbwa na uhaba katika miaka ya hivi majuzi, na hivyo kufungua soko la nchi kwa uagizaji samaki kutoka nchi za nje kama vile China.Mkurugenzi Mkuu wa KEMFRI, Prof James Njiru, alisema licha ya kuwa Bahari Hindi ina zaidi ya aina 10 za samaki, kiwango kinachovuliwa ni kidogo mno. “Kwa sasa huwa tunapata takriban Sh5 bilioni kwa uvuvi katika Bahari Hindi lakini kukiwa na uwekezaji bora, tunaweza kupata zaidi ya Sh50 bilioni kutoka kwa ukanda wa Pwani pekee,” akasema Prof Njiru. Akizungumza katika eneo la Gasi, Kaunti ya Kwale wakati wa kuadhimisha Siku ya Bahari Ulimwenguni, Prof Njiru alisema takriban tani 120,000 za samaki zinazouzwa nchini huvuliwa kutoka Ziwa Victoria. wa upande mwingine, tani 26,000 pekee ndizo huvuliwa Pwani. Alieleza matumaini kuwa ukarabati wa kiwanda cha samaki cha Liwatoni, Mombasa utasaidia kuvutia wawekezaji wengi kwa sekta ya uvuvi. Kwa sasa, Kenya haina wataalamu wa hali ya juu wanaoweza kufanya shughuli za uvuvi katika kina kikuu cha maji baharini. na hulazimika kuajiri watu kutoka nchi za kigeni.Vile vile, aina hiyo ya uvuvi hutegemea vyombo na vifaa kutoka mataifa ya nje kwani havipatikani kwa urahisi humu nchini.Katika mahojiano ya awali, Waziri wa Kilimo na Uvuvi, Bw Peter Munya alisema serikali ilikuwa imetenga Sh5 bilioni kustawisha sekta ya uvuvi. Ukarabati tayari ulianzishwa katika fuo za uvuvi Vanga, Kibuyuni na Gazi (Kaunti ya Kwale), Ngomeni na Kichwa cha Kati (Kaunti ya Kilifi).Fuo hizo zinatarajiwa kusambaza samaki Liwatoni, Kaunti ya Mombasa ambapo ukarabati wa soko na kiwanda cha samaki unakumbwa na changamoto kufuatia madai ya ufisadi. Afrika isilalamikie Ulayakuipa lakabu ‘bara la giza’ KWA muda mrefu, Wazungu wamekuwa wakiwakosoa Waafrika kwa kuiita Afrika ‘The Dark Continent’ yaani ‘Bara la Giza.’ Urejeleo huo ulianza mwanzoni mwa karne ya 19, kwani Wazungu waliiona Afrika kama chemchemi ya kila tatizo lililokuwepo duniani.Waliihusisha Afrika na utawala mbaya, udikteta, mifumo dhoofu ya kijamii, ukabila, vita vya wenyewe kwa wenyewe na tamaduni zilizopitwa na wakati. Kutokana mtazamo huo mbaya kuihusu Afrika, Wazungu walianza kulivamia bara hili kuwateka wenyeji na kuwasafirisha ama kuwauza katika mataifa yao kama watumwa.Wazungu waliwaona Waafrika kama nusu binadamu. Wengine waliwafananisha na wanyama kama sokwe, nyani na kima hasa kutokana na rangi yao nyeusi.Ingawa baadhi ya nchi kama Ujerumani na Ufaransa zimeiomba radhi Afrika kwa dhuluma zilizowafanyia Waafrika katika karne za 18 na 19, huenda Wazungu walikuwa sawa kuihusisha Afrika na maovu hayo. Sababu kuu ni kuwa kinyume na nchi za Magharibi, haipiti miezi kadhaa bila ripoti kuibuka kuhusu mapinduzi ya kijeshi, utata kuhusu uchaguzi mkuu ama vita vya wenyewe kwa wenyewe katika nchi za Kiafrika.Mizozo na mivutano ya kila aina imekuwa kama sehemu ya maisha ya Waafrika. Mapinduzi ya hivi juzi yalitokea nchini Mali. Cha kushangaza ni kuwa, mapinduzi hayo ni ya pili chini ya mwaka mmoja.Kwenye mapinduzi yaliyotokea mwezi uliopita, wanajeshi waliwateka Rais Bah Ndaw, Waziri Mkuu Mocta Ouane na Waziri wa Ulinzi Souleymane Doucoure.Waliwaweka kizuizini na kutangaza taifa hilo kuwa chini ya uongozi wa jeshi. Mapinduzi hayo yanafuatia mengine yaliyofanyika Agosti mwaka uliopita, ambapo wanajeshi walimng’oa mamlakani na kumteka Rais Boubacar Keita. Awali, rais huyo alikuwa amejiuzulu na kuivunja serikali yake yote.Hali ya Mali imekuwa tete kwa muda mrefu kutokana na tatizo la wanamgambo. Ilivyo sasa, mwelekeo wa taifa hilo unayumba kwani tayari, lishasimamishwa kama mwanachama wa Umoja wa Afrika (AU) na Jumuiya ya Kiuchumi ya Nchi za Afrika Magharibi (ECOWAS).Nchi kama Amerika na Uingereza zimetishia kuiwekea vikwazo vya kiuchumi ikiwa wanajeshi hawataurejesha utawala wa raia. Simulizi hiyo ndiyo iliyo katika nchi kama Sudan, Sudan Kusini, Jamhuri ya Afrika ya Kati (CAR), Somalia, Burkina Faso kati ya zingine.Maswali yanayoibuka ni: Katika mazingira hayo, Afrika kweli ina sababu yoyote kuwalaumu Wazungu kwa kisingizio cha “kuingilia” uhuru wake?Katika taswira kama hizo, Afrika inaonekana kushindwa kudhihirisha uwezo wa kuendesha masuala yake kwa njia huru licha ya kupata uhuru kutoka kwa wakoloni. Kimsingi, “uhuru” unamaanisha uwezo wa kujisimamia kisiasa, kiuchumi, kijamii, kitamaduni, kielimu na kisayansi.“Uhuru” unamaanisha kukoma kuendeleza utegemezi wa misaada ya kifedha kutoka kwa mataifa yaliyostawi kiuchumi.Maana halisi ya “uhuru” wa Afrika unapaswa kuwa mataifa yanayojisimamia katika kila hali—bila utegemezi wa aina yoyote kutoka nje. Hata hivyo, ni wazi Afrika imeshindwa kutatua changamoto zinazoiathiri.Kila mara, huwa inawageukia Wazungu kupata misaada na utatuzi wa matatizo ya kimsingi yanayoikumba.Hilo linadhihirisha Afrika inaendelea kuandamwa na “giza” ililolikataa. Ondoa chunusi usoni kwa kutumia maji ya mshubiri(Aloe vera). Je, uso wako umejaa chunusi? Usihofu kwa kuwa maji au juisi ya mshubiri ni tiba. Kulingana na ripoti ya Shirika la Afya Ulimwenguni(WHO), asilimia 90 ya watu kwa hali moja au nyingine maishani wamekumbwa na tatizo la chunusi wanapokua. Ripoti hiyo pia inaonyesha kuwa asilimia 80 ya watu walio kati ya miaka 15 na 30 hukumbwa na tatizo hilo ulimwenguni. Chunusi sio tu shida miongoni mwa wanawake bali pia wanaume. Mtu anapojitazama kwenye kioo na kupata amefura fura usoni, anakosa kujiamini miongoni mwa wenzake. Chunusi husababishwa na aina ya vyakula tunavyokula, mabadiliko ya homoni, aina ya mafuta tunayotumia usoni au hata kurithiwa kutoka kizazi kimoja hadi kingine.Japo huu ni ugonjwa wa ngozi, matumizi ya maji au juisi ya mshubiri huweza kuondoa na kutibu chunusi usoni au hata mwilini ikiwa utaratibu ufaao umefuatwa. Utaratibu v Nunua mshubiri mbichi dukani. v Osha mshubiri yako kwa kutumia maji safi v Toa miiba kwenye kila upande wa mshubiri kwa kutumia kisu v Katakata mshubiri katika vipande vidogo vidogo kisha uchanganye kwenye blenda. Ikiwa huna blenda, gawa mshubiri katikati, kisha ukame ili kutoa juisi au maji yake kwenye bakuli safi v Baada ya kupata juisi ya mshubiri, paka kwenye uso au sehemu ya ngozi iliyoathiriwa. Kaa kwa muda wa dakika thelathini kisha uoshe kwa kutumia maji vuguvugu. Habari ndio hiyo! KATIKA miaka ya hivi karibuni, tasnia ya Showbiz imeanza kushuhudia maceleb wengi walio kwenye mahusiano ya jinsia moja, wakipata ujasiri na kujitokeza wazi wazi. Licha ya matusi, masimango, kukashifiwa, kusutwa na chambo kibao wanazokutana nazo, baadhi yao wameamua kusimama kidete na kutetea desturi hii mpya inayotafsiriwa kuwa ya Kimagharibi zaidi. Hapa nchini, mahusiano ya jinsia moja hayatambuliwi hata kikatiba. Pamoja na kuwa wanapata upingamizi mkubwa na unyanyapaa, pia wanapata sapoti kutoka kwa Mashirika tofauti ya kutetea haki za binadamu, mashabiki na hata wadau mbalimbali waliopo kwenye tasnia.Hawa ni baadhi tu ya maceleb walioweza kujitokeza waziwazi na kutangaza kuwa wapo kwenye mahusiano ya jinsia moja. MAKENA NJERI: Kwa miaka mingi tu mwigizaji na produsa wa zamani wa BBC na NTV Chris Makena Njeri amekuwa akishukiwa kuwa ni msagaji. Mwezi uliopita, alithibitisha tetesi hizo alipotokea katika kipindi cha TedX Parklands. Kwenye kipindi hicho, Makena alisema imemchukua miaka mingi kuja kujikubali kuwa yeye ni msagaji.Aidha mwigizaji huyo wa zamani katika kipindi cha Tahidi High, alisema alikuwa akiona haya kila alipokuwa akijitambulisha. ‘Nakumbuka kwa mara ya kwanza katika maisha yangu baada ya miaka mingi nikijitizama kwenye kioo, niliishia kujisemea moyoni mimi ni msagaji, mimi ni mtu tofauti na huo ndio ukweli wangu,’ Njeri alisema kwenye kipindi hicho. Vile vile alizungumzia kisanga cha 2019 ambapo alitrendi baada ya aliyekuwa mpenzi wake kufanya uharibifu mkubwa kwenye gari lake aina ya Mercedes Benz baada ya kumshuku kuwa alikuwa akimhanyia. NOTI FLOW: Rapa huyu hajawahi kuyaficha mahusiano yake. Amekuwa kwenye mahusiano na wanawake pamoja na wanaume. Lakini baada ya Makena kujitokeza, Noti alipata ujasiri wa kujitokeza na kusema kwa sasa yupo kwenye mahusiano na demu mwenzake baada ya mahusiano yake na Colonel Moustapha kuingia mdudu. Alisema kila kitu alichokuwa akitaka kutoka kwa mahusiano yake yaliyopita na mwanaume alikosa lakini akayapata kwa mpenzi wake wa sasa King Alami. Mapenzi baina yao yamewazidia na tayari wanaishi pamoja. KAREN KAZ: Mwanamuziki Karen yupo kwenye mahusiano na sio tu demu mmoja lakini wawili. Mwezi uliopita, Karen aliposti video akilishana udenda na mmoja wa wapenzi wake kwa jina Majic Dyke. Ilikuwa ni sehemu ya kusherehekea uhusiano wao wa miezi sita toka wawe wapenzi. Lakini pia Majic mwenyewe alithibitisha kuwa yupo kwenye uhusiano mwingine na mwanamke mzungu Dame Yankee.Watatu hawa wanafahamiana vizuri tu na mara kwa mara wao hukutana wote kufurahia mapenzi yao. BINYAVANGA WAINAINA: Marehemu Wainaina alikuwa ni mwanahabari na mwandishi wa vitabu mashuhuri. Lakini pia alikuwa ni mwanaharakati na mtetezi mkubwa wa watu waliopo kwenye mahusiano ya jinsia moja. Wainaina aliyeshinda tuzo la Caine Prize 2002 kutokana na uandishi wake, aliweka wazi mahusiano akijitangaza kuwa shoga. Kabla ya kufariki dunia 2019, alikuwa kwenye harakati za kufunga ndoa na mchumba wake wa miaka mingi a wa Nigeria.Alijitokeza na kutangaza kuwa ni shoga 2014 kwenye stori aliyoandika na kuipa kichwa Mama mimi ni shoga. Ilikuwa ni barua ya wazi kwa mamake aliyekuwa mgonjwa wakati huo. Baadaye alitupia twiti akikariri kuwa ni shoga na mahusiano yake yalikuwa ya furaha tu.Gazeti la Time Magazine liliwahi kumworodhesha kuwa miongoni mwa watu 100 wenye ushawishi mkub Tamu ya penzi ni vitendo Kwa miaka minne sasa, Fridah amekuwa akimhakikishia Dan kwamba anampenda. Kama hawako pamoja, Fridah huwa anampigia simu na kumtumia jumbe za mapenzi kumhakikishia penzi lake kwake. Lakini licha ya kumweleza kwa maneno na arafa za mapenzi, Dan anasema kwamba mwanadada huyu hajamuonyesha kwa vitendo kwamba anampenda.“Sijaona kitendo halisi kwamba ananipenda,” asema Dan na kutoa mfano alipougua kwa wiki tatu. “Maneno huchochea penzi. Lakini penzi la dhati ni vitendo, ni zaidi ya maneno matamu unayoambia au unayoambiwa na mtu. Kulishwa au kulishana uroda sio dhihirisho la mapenzi jinsi wanavyodhani baadhi ya watu,” asema Dkt Keila. Mtaalamu huyu asema kuwa baadhi ya watu wanaopenda kutuma jumbe tamu za mapenzi hawawezi kudhihirisha penzi zaidi ya maneno yao.“Onyesha mtu wako kwamba unamjali na uchukue hatua kufanya hivyo kuliko maneno pekee. Vitendo vya kujali hufanya mtu kuaminiwa zaidi. Ukimwepuka mtu wako akiwa katika shida au hali anayokuhitaji zaidi unamfanya akose imani nawe. Penda kwa vitendo, penzi bila vitendo ni hewa tu,” asema. Wataalamu wanasema kwamba kitendo kikuu cha kuonyesha mapenzi ni kuheshimu mtu wako na sio kumlisha asali.“Muonyeshe heshima mkiwa pamoja au akiwa mbali. Zungumza mazuri ukiwa naye na ukiwa na wenzako,” aeleza Derick Mwachia wa shirika la Love Care, Nairobi. Anasema vitendo kama kununulia mpenzi wako zawadi mara kwa mara ni muhimu katika kujenga penzi lakini hakiwezi kushinda heshima.“Saidia mtu wako kuwa bora zaidi, msaidie kujikuza na kujiendeleza kwa kila apendalo kufanya. Ikiwa mpenzi wako anapenda soka, kuwa shabiki wake mkubwa na akiumia akicheza, mshughulikie uwezalo, usimtoroke hadi apone ili umchangamkie tena,” asema Mwachia.Dkt Keila na Mwachia wanakubaliana kwamba kitendo muhimu cha kudhihirisha mapenzi ni kuomba msamaha na kusamehe kwa dhati. “Kuomba msamaha na kusamehe kwa dhati na kudhihirisha kwa kutokumbuka na kutotaja kosa hilo ni nguzo ya mapenzi. Inaonyesha utu ambao ukikosekana, uhusiano wowote wa mapenzi huwa balaa,” asema Dkt Keila. Hii inayeyusha penzi lake kwako,” asema Mwachia.Kwa Dave Kimani, mpenzi wake wa miaka miwili alikuwa mtu wa siri nyingi ingawa alikuwa akimwambia kwamba alikuwa akimpenda.“Maneno yake yalikuwa matamu sana na alikuwa stadi wa kucheza ngoma chumbani. Hata hivyo alikuwa mtu wa siri nyingi na hakuwahi kunionyesha kitendo kingine cha upendo isipokuwa kunilisha tunda. Nilimuacha na hakulalamika,” asema Kimani na kuongeza kuwa anaamini katika kuweka mipango pamoja na mpenzi wake. Mwachia anasema vitendo kama kuwa karibu na mtu wako, kubadilishana maoni kuhusu mipango ya siku zijazo na kusaidiana katika mambo kadhaa ya furaha au huzuni vinachangia sana katika kujenga uhusiano wa kimapenzi. “Watu hufurahishwa na mambo na vitendo tofauti. Chagua vitendo vinavyoonyesha mapenzi yako kwa mtu wako na utekeleze kimoja kila wakati,” asema. Bajeti kuipiga jeki miradi yote mikuu ya Pwani ENEO la Pwani linatarajiwa kupiga hatua kubwa katika ujenzi wa baadhi ya miradi mikuu ya miundomsingi inayoendelezwa na serikali kuu. Hii ni baada ya miradi iliyo chini ya ajenda nne kuu za Rais Uhuru Kenyatta katika eneo hilo, kutengewa zaidi ya asilimia 37 ya bajeti ya wizara ya uchukuzi mwaka wa kifedha wa 2021/2022.Hali hii inaashiria kuwa, serikali imo mbioni kupiga hatua katika ujenzi wa miundomsingi kabla hatamu ya Rais Kenyatta ikamilike miezi 14 ijayo. Mradi utakaonufaika zaidi ni ujenzi wa eneo maalumu la kiuchumi la Dongo Kundu. Ni mara ya kwanza mradi huo kuwahi kutengewa fedha katika bajeti ya taifa.Mradi huo umetengewa Sh8.5 bilioni, na ni wa pili kupata mgao mkubwa zaidi baada ya mradi wa reli ya SGR kutoka Nairobi hadi Naivasha ambao ulitengewa Sh27 bilioni. Kwa jumla, wizara ya uchukuzi imetengewa Sh53.5 bilioni.Hatua hii inatarajiwa kuwezesha ujenzi wa eneo maalumu la kiuchumi la Dongo Kundu kuanza kwani mradi huo ulikwama tangu uzinduzi wa ujenzi ulipofanywa mnamo Oktoba 18, 2019. Mradi huo ambao unatekelezwa kwa awamu tatu unatarajiwa kuwezesha Mombasa kuwa kitovu cha sekta ya viwanda ambacho kitavutia biashara nyingi katika ukanda wa Afrika Mashariki na ya Kati. Katika bajeti ya mwaka wa 2021/2022, Mamlaka ya Bandari za Kenya (KPA) inatarajiwa kukamilisha miradi mingi baada ya kutengewa Sh7.5 bilioni.Kiwango hicho kimeongezeka kwa zaidi ya Sh2.5 bilioni ikilinganishwa na mwaka uliopita wa kifedha. Miongoni mwa miradi ambayo imepewa kipaumbele katika bandari ya Mombasa ni kukamilishwa ujenzi wa kituo cha pili cha kupakua makasha, ambacho kitaongezea bandari uwezo wa kushughulikia kiwango kikubwa cha mizigo na mafuta kufikia Januari 2022. Kulingana na Kaimu Mkurugenzi Mkuu wa KPA, Bw Rashid Salim, kituo hicho kipya kitakuwa na uwezo wa kupokea meli nne kwa wakati mmoja ikilinganishwa na kituo cha sasa ambacho hupokea meli moja pekee. Hata hivyo, katika bajeti hiyo, mradi wa Uchukuzi kutoka Bandari ya Lamu-Sudan Kusini-Ethiopia (Lapsset) umepunguziwa bajeti kwa mwaka wa pili sasa.Bajeti ya Lapsset imepunguzwa kwa zaidi ya Sh2 bilioni ikilinganishwa na mwaka uliopita, na mradi huo sasa umetengewa Sh4.4 bilioni. Mwezi uliopita, Rais Kenyatta aliongoza uzinduzi wa sehemu ya kwanza inayotumiwa na meli kupakia na kupakua mizigo bandarini Lamu.Bandari hiyo inapangiwa kuwa na gati 32 kwa jumla. Ujenzi wa gati ya pili na ya tatu unatarajiwa kukamilishwa Julai na Oktoba mwaka huu, kwa mujibu wa Rais. Serikali imepunguza pia fedha zilizotengewa bima ya shirika la huduma za feri kwa takriban asilimia 50, kutoka Sh328 milioni hadi Sh128 milioni. Kilimo chatengewa Sh60b Kiasi cha pesa zilizotengewa sekta ya kilimo katika bajeti ya mwaka huu ni Sh7.2 bilioni zaidi zikilinganishwa na Sh52.8 bilioni zilizotengewa sekta hiyo katika bajeti ya mwaka jana. Akizungumza jana katika Bunge la Kitaifa alipokuwa akisoma bajeti ya 2021/2022, Waziri Yatani alisema fedha hizo zinazodhamiriwa kuimarisha sekta za kilimo, ufugaji na uvuvi zinatazamiwa kufanikisha kwa asilimia 100 chakula cha kutosha na lishe bora nchini. Katika fedha hizo zilizotengewa sekta ya kilimo, mradi wa kuongeza uzalishaji wa kilimo na kuboresha mikakati ya kukabiliana na athari za mabadiliko ya hali ya anga miongoni mwa wakulima wa mashamba madogo madogo na jamii za wafugaji, ulitengewa kiasi kikubwa zaidi cha pesa cha Sh10.7. Ujenzi wa Kiwanda cha Samaki cha Lamu ulitengewa Sh1.0 bilioni, Mradi wa Chakula na Ukuzaji Mimea Mbalimbali utatumia Sh620 milioni huku Hazina ya Bima kuhusu Mifugo na Mimea ikitengewa Sh529.5milioni. Waziri Yatani alifafanua kwamba mikakati ya serikali ya kuwapa wakulima vifaa kwa bei ya chini imechangia pakubwa kupunguza gharama ya uzalishaji, na kuwaongezea mapato.“Wakulima wengi zaidi sasa wanapata vifaa vya kilimo kwa bei ya chini ili kuwapunguzia bei ya uzalishaji na kuimarisha mapato yao,’ akaeleza. Nchi kukopa Sh929 bilioni SERIKALI itakopa Sh2.5 bilioni kwa siku kwa kipindi cha miezi 12 ijayo ili kutekeleza bajeti yake ya Sh3.03 trilioni iliyosomwa jana Bungeni na Waziri wa Fedha Ukur Yatani. Kinaya ni kuwa Sh2.8 bilioni nazo zitatumika kila siku kulipa madeni yanayodaiwa Kenya na wadeni wa humu nchini na kimataifa.Kulingana na Waziri Yatani, bajeti ya mwaka wa fedha wa 2021/2022 ina pengo la Sh929.7 bilioni, ambalo litajazwa kupitia mikopo kutoka mataifa ya kigeni na taasisi za kifedha za humu nchini. Serikali itakopa Sh271.2 bilioni kutoka mataifa ya kigeni na Sh658.5 bilioni kutoka taasisi za kifedha za humu nchini.Sehemu kubwa ya bajeti, Sh1.2 trilioni nayo itatumika kulipa deni ambalo Kenya inadaiwa. Hiyo inamaanisha kwamba kwa kila Sh100 zinazokusanywa na Mamlaka ya Ushuru (KRA), karibu Sh60 zitatumika kulipa madeni. Hii ina maana kuwa serikali itasalia na Sh30 kulipa mishahara na kutekeleza miradi ya maendeleo. Serikali inatarajia kupitia KRA kukusanya mapato ya Sh2.03 trilioni katika mwaka wa fedha wa 2021/2022 unaoanza Julai 1, mwaka huu.Kwa sasa Kenya inadaiwa jumla ya Sh7.4 trilioni, kulingana na takwimu za Benki Kuu ya Kenya (CBK). Kufikia mwishoni mwa Juni mwaka ujao deni la kitaifa litakuwa zaidi ya Sh9 trilioni na kila Mkenya atakuwa anadaiwa Sh180,000.Kulingana na CBK, kufikia Machi, mwaka huu, Kenya ilikuwa ikidaiwa Sh3.6 trilioni na taasisi za kifedha za humu nchini na ShSh3.8 trilioni na mashirika ya kifedha ya kimataifa na nchi za kigeni kama vile China, Ufaransa, Italia, Japan, Uhuspania, Amerika, Ubeligiji, Canada, Denmark, Ujerumani na Korea Kusini. Mnamo Oktoba 2019, Bunge liliruhusu serikali kuendelea kukopa hadi deni litakapofikia Sh9 trilioni.Tathmini ya Bajeti ya 2020 iliyofanywa na Wizara ya Fedha ilionyesha kuwa deni la kitaifa litafikia Sh9 trilioni katika mwaka ujao wa matumizi ya fedha wa 2022/2023.Lakini jana, Bw Yatani alilitaka Bunge kubadili sheria ili kuruhusu serikali kukopa zaidi katika mwaka wa fedha utakaoanza Julai 1, 2021. Kamati ya Bunge kuhusu Bajeti katika ripoti yake mapema wiki hii, ilipendekeza kuwa kiwango cha juu cha deni la kitaifa kinafaa kuongezwa ili kuwezesha serikali kukopa zaidi.Ripoti ya Kamati ya Bunge inasema kuwa serikali huenda ikakosa fedha za kuendesha miradi yake katika mwaka wa fedha wa 2021/2022, endapo kiwango cha juu cha deni kitasalia Sh9 trilioni. Ripoti ya Mdhibiti wa Bajeti, Margaret Nyakang’o inaonyesha kuwa serikali ilikopa Sh1.06 trilioni kati ya Machi 2020 na Machi 2021.Ripoti hiyo inaonyesha kuwa serikali ilikopa wastani wa Sh2.89 bilioni kwa siku ndani ya kipindi hicho. Rais Uhuru Kenyatta alirithi deni la Sh1.89 trilioni kutoka kwa serikali ya mtangulizi wake Mwai Kibaki. Ndani ya mwaka mmoja wa utawala wa Jubilee, deni liliongezeka hadi Sh2.37 na Sh4.4 trilioni mwishoni mwa muhula wa kwanza wa Rais Kenyatta. Kwenye bajeti hiyo, serikali kuu imetengewa Sh1.89 trilioni, Bunge (Sh46.6 bilioni), Mahakama (Sh17.9 bilioni) na kaunti Sh370 bilioniBw Yatani alisema kuwa uchumi unatarajiwa kukuwa kwa asilimia 6.6 mwaka huu: “Hii ni kutokana na mazingira mazuri ya kibiashara na shughuli ya kutoa chanjo ya ugonjwa wa corona ambao umetikisa uchumi.” Agizo la Magoha kuhusu karo linakiuka ahadi ya serikali Ni amri ambayo haifai wakati huu ambao Wakenya wengi wanakabiliwa na hali ngumu ya kiuchumi. Kwa waziri wa elimu anayeelewa kwamba katiba inasema kila mtoto ana haki ya kupata elimu ya msingi, ni makosa kwake kuagiza walimu kuwafukuza wanafunzi shuleni kwa sababu ya wazazi kushindwa au kuchelewa kulipa karo. Hakuna mzazi anayependa mtoto wake akose masomo akiwa na uwezo wa kulipa karo na kwa hivyo agizo la waziri litaathiri wanafunzi ambao wazazi wao wanakabiliwa na hali ngumu ya maisha kutokana na janga la corona. Ni kinaya kwamba serikali inayojipiga kifua kwa kudai imefaulu kuhakikisha wanafunzi wote waliofanya mtihani wa darasa la nane wanajiunga na shule za sekondari inatoa amri inayoweza kufanya maelfu ya wanafunzi kufukuzwa shuleni kwa sababu ya wazazi kushindwa au kuchelewa kulipa karo. Waziri mwenyewe na maafisa wakuu wa wizara ya elimu amekuwa akisema kwamba hakuna mwanafunzi anayefaa kufukuzwa au kuzuiwa kujiunga na shule ya upili ya umma kwa sababu ya kukosa karo. Amekuwa akisema kwamba serikali imepatia shule pesa za kugharimia masomo na agizo lake linaonyesha ahadi hiyo haitimizwi au serikali imeacha mpango wake wa kufadhili elimu ya shule za upili. Ikiwa huu ndio ukweli ambao serikali haitaki kusema, itakuwa pigo kwa maelfu ya watoto ambao walikuwa wamepata matumaini ya kuendeleza masomo yao kwa kuwa alitoa tangazo hilo hadharani. Ikizingatiwa kwamba walimu wakuu wamekuwa wakilalamika kuwa wanakabiliwa na wakati mgumu, serikali ikichelewesha kutuma pesa shuleni, agizo la waziri lilinuiwa kuficha utepetevu wa serikali katika kutekeleza jukumu lake la kuhakikisha kila mtoto anapata elimu ya msingi. Kwa hakika, katiba haisemi hili linafaa kuwa jukumu la mzazi alivyoashiria waziri. Agizo hilo, pia liliashiria kuwa kwa kulitekeleza, walimu wakuu waendeleze ubaguzi kwa kulenga wanafunzi ambao wanahisi kwamba wazazi wao wanakataa kulipa karo wakiwa na uwezo wa kufanya hivyo. Kwa mtazamo wowote ule, agizo hili ni pigo kwa wanafunzi walioweka matumaini yao kwa ahadi ya serikali kwamba hakuna atakayekosa elimu kwa sababu ya karo. ICC yataka mibabe sita wa vita Sudan wasalimishwe MWENDESHA Mashtaka katika Mahakama ya Kimataifa kuhusu uhalifu, ICC, Fatou Bensouda ameirai serikali ya Sudan kuwapeleka mibabe wanne wa kivita wanaodaiwa kushiriki mauaji ya halaiki eneo la Darfur. Kufikia sasa, mshukiwa mmoja pekee anayedaiwa kushiriki ghasia hizo Ali Kushayb ambaye yupo ICC baada ya kujisalimisha kwa hiari na kuhamishwa hadi ICC mwaka moja uliopita.Washukiwa wengine ni aliyekuwa Rais Omar al Bashir, aliyekuwa kamanda wa kundi la waasi Abdallah Banda na aliyekuwa waziri wa ulinzi, Abdel Raheem Muhammad Hussein. “Sudan imedhihirisha kwamba serikali ya sasa inatambua haki na inalenga kushirikiana na ICC kuhakikisha washukiwa wa kivita wanakabiliwa kisheria,” akasema Fatou Bensouda wakati wa kikao chake cha mwisho kama Kiongozi wa Mashtaka ya Baraza la Umoja wa Kimataifa (UN) kama kiongozi wa mashtaka. “Washukiwa wote sasa wapo chini ya serikali ya Sudan na ni vyema wahamishwe hadi ICC ili washtakiwe hasa kutokana na makosa ya mauaji ya halaiki Darfur,” akaongeza.Vita vya miaka mingi kati ya waasi au wapiganiaji na wanajeshi wa serikali wenye makao ya Khartoum, vilichangia vifo vya zaidi ya watu 300,000 na wengine milioni mbili wakahama makwao kukimbilia usalama wao. Vita hivyo vimeendelea kwa miaka mingi,” akaeleza baraza la UN.Alisema kwamba, mshukiwa mwingine Ahmad Harun ambaye alikuwa waziri wa zamani wa usalama chini ya utawala wa Rais Omar al Bashir tayari amesema kwamba yupo tayari kujisalimisha na ni jukumu la serikali ya Sudan kumhamisha hadi Hague Uholanzi. Kulingana na mkataba wa amani wa eneo la Juba kati ya Sudan na waasi, iliamuliwa kwamba washukiwa ambao walichangia mauaji ya halaiki wanafaa wakabidhiwe ICC ili washtakiwe baada ya uchunguzi kutamatika. euro hiyo… MBIVU na mbichi kuhusu uzuri wa Italia almaarufu Azzurri utajulikana leo itakapoalika Uturuki kwa mechi ya ufunguzi ya Kombe la Bara Ulaya. Dimba hili la mataifa 24 lilifaa kufanyika 2020, lakini likaahirishwa kutokana na mkurupuko wa virusi vya corona.Italia inatetemesha wakati huu. Inapigiwa upatu kutesa Uturuki ambayo haijapata ushindi dhidi yake katika historia ya mechi baina ya mataifa haya. Hata hivyo, Uturuki huenda ikajitokeza kuwa mtihani mkali kwa Italia katika mechi hii ya Kundi A kwani imekuwa ikiimarika kwa kasi nzuri.Italia inarejea katika mashindano makubwa baada ya kukosa Kombe la Dunia 2018. Italenga kuanza kampeni yake vyema nyumbani ugani Olimpico.Mabingwa mara nne wa dunia Italia wana kikosi kilicho na uzoefu mkubwa na pia chipukizi matata. Watakuwa mawindoni kumaliza ukame wa zaidi ya miaka 50 bila taji la Euro. Waitaliano wako katika orodha ya timu zinazopigiwa upatu kufuzu kwa raundi ijayo.Vijana wa Roberto Mancini wanafukuzia ushindi wao wa nane katika mashindano yote. Ukatili wao pia unadhihirishwa na idadi ya magoli ambayo wamepachika. Wamejaza wavuni zaidi ya mabao 70 na kufungwa 14 pekee katika mechi zote tangu Mancini achukue usukani.Nayo Uturuki itatumai kumaliza nuksi za kupoteza michuano yake minne ya ufunguzi iliyopita. Inaongozwa na kocha Senol Gunes aliyekuwa usukani wakati timu hiyo ilikamilisha Kombe la Dunia mwaka 2002 katika nafasi ya tatu. Anaongoza kikosi kilicho na umri mdogo wa wastani miaka 25.Kikosi cha Gunes kimekuwa imara katika idara ya ulinzi. Kilifungwa mabao matatu pekee katika mechi 10 za kufuzu kushiriki Euro 2020.Huku Mancini akiongoza Italia kudumisha rekodi ya kutoshindwa katika mechi 27 zilizopita, Gunes ameshuhudia vijana wake wakipoteza mara tatu pekee katika 26 zilizopita tangu achukue usukani tena 2019. Uturuki inapigiwa upatu kupata tiketi ya 16-bora kutoka kundi hili ambalo pia linajumuisha Wales na Uswizi.Baadhi ya wachezaji walio na uwezo mkubwa wa kuamua mwekeleo wa mechi hii ni mshambuliaji Mwitaliano Ciro Immobile na mwenzake kutoka Uturuki, Burak Yilmaz. Kipa Gianluigi Donnarumma anayewaniwa sokoni wakati huu kama mpira wa kona pia atakuwa kiungo muhimu kwa Italia. Mara ya mwisho Italia ilitwaa ubingwa wa mashindano haya ilikuwa 1968 ilipokuwa mwenyeji wa dimba hili. Katika mechi 10 ambapo mataifa haya yamekutana, Italia inajivunia ushindi mara saba na kupiga sare tatu.Mataifa 24 yanashiriki kipute hiki maarufu Euro ambacho tuzo yote imepunguzwa kutoka Sh48.5 bilioni hadi Sh43.3 bilioni kutokana na janga la covid-19. Mungu hutoa riziki kwa waja wake wanaoomba na kuitafuta kwa haki SIFA zote njema anastahiki Mola Subuhaanahu Wata’ala, muumba wa kila kitu na kukiadiria muda wa kuishi hapa duniani. Swala na salamu zimwendee Mtume wetu Muhammad Swallallahu Alayhi Wasallam, Maswahaba wake watukufu na watangu wema hadi siku ya Kiyaama.Tunapoendelea na mawaidha yetu ya kila Ijumaa, ni vyema tuombeane kheri na kumwomba Allah atulinde kutokana na janga hili la corona linalozidi kutetemesha ulimwengu mzima. Huu ni mtihani ambapo Allah anaziweka imani zetu kwenye mizani, ama tukufuru au tumshukuru yeye. Muhimu ni kuzingatia maelekezo yanayotolewa na washika dau katika sekta ya afya ili kuepuka maambukizi yake. Mwenyezi Mungu amemuumba mwanadamu kwa ubora zaidi na kumjaalia neema za kila aina katika uhai wa maisha yake. Katika Quran Tukufu pia imebainishwa kwamba, Mwenyezi Mungu ametujaalia neema nyingi zisizokuwa na kipimo. Riziki ni neema inayotoka kwa Mwenyezi Mungu anayowajaalia viumbe wote hapa duniani. Kila kiumbe hujaaliwa riziki na Mwenyezi Mungu kwa ajili ya uhai wake.Mojawapo ya majina ya sifa za Mwenyezi Mungu ni ‘Ar-Razzak’. Hii ina maana kwamba, yeye pekee ndiye mtoaji riziki kwa viumbe. Mwenyezi Mungu anatoa riziki kwa viumbe wote na wala sio kwa Waislamu pekee. Wanadamu wanatakiwa kumshukuru Mwenyezi Mungu kwa kila neema kubwa na ndogo anazowajaalia kwa ajili ya maisha yao. Kuna aya mbalimbali zinazozungumzia neema ya riziki inayotolewa na Mwenyezi Mungu pekee.Mwenyezi Mungu hawezi kuwaacha waja wake wanaoomba riziki na kutafuta kwa njia inayofaa. Katika mojawapo ya hadithi za Mtume Muhammad, pia tunahimizwa kutokata tamaa wala kupoteza matumaini maishani tunapokosa kitu tunachokitafuta kwa kuwa Mwenyezi Mungu pekee ndiye mtoaji na anayejuwa zaidi. Wanadamu huzaliwa na kuja duniani bila chochote lakini baadaye Mwenyezi Mungu anamruzuku na kumneemesha kwa hali na mali.Waja wema wanaomwamini Mwenyezi Mungu kikamilifu hawawezi kuwa na hofu wala wasiwasi kuhusu suala la riziki. Mtoto anapokuwa tumboni mwa mamake au viumbe wadogo wanaoishi chini ya bahari hujaaliwa riziki na Mwenyezi Mungu pasi na kuihangaikia. Lakini viumbe wengine wote wanapaswa kuhangaika au kujishughulisha na utafutaji riziki ili Mwenyezi Mungu aweze kuwajaalia. Wanapaswa kuitafuta riziki kwa njia ya halali na isiyokiuka kanuni au sheria za dini ya Kiislamu zilizoamrishwa na Mwenyezi Mungu.Riziki ni majaaliwa ya Mwenyezi Mungu. Yeye pekee ndiye anayejaalia na wala haiwezi kutolewa na kiumbe mwingine yeyote. Kadri mtu anavyozidi kujituma kuisaka riziki, hivyo ndivyo riziki yake inavyozidi kumtafuta. Katika maisha ya hapa duniani, kuna mtihani mkubwa tunaokumbana nao kuhusu suala la riziki na maajaliwa. Wapo wanaojaaliwa riziki nyingi na wengine riziki kidogo. Haya yote ni mitihani tuliyowekewa na Mwenyezi Mungu mwenyewe anayezijua zaidi.Aya nyingi za Quran tukufu pamoja na hadithi za Mtume Muhammad zinasisitiza umuhimu wa kutoa shukrani kwa Mwenyezi Mungu kwa neema tunazojaaliwa. Wanadamu wanatakiwa kuridhishwa na neema ambazo ni baraka kutoka kwa Mwenyezi Mungu. Mtume Muhammad pia ametufunza dua tunayopaswa kuisoma kwa ajili ya kumshukuru Mwenyezi Mungu. Dua yenyewe ni hii;“Mola wangu, nisamehe madhambi yangu, unizidishie riziki yangu na kuitia baraka ndani yake!”Kila neema inayotolewa na Mwenyezi Mungu basi inapaswa kutumiwa vyema na kutolewa shukrani kubwa kwa mtoaji. Suala la kumshukuru Mwenyezi Mungu kwa kila kitu ni msingi muhimu wa mafunzo ya dini ya Kiislamu. Muumini wa kweli aliyekuwa na imani kamilifu hawezi kumtegemea mja mwenzie au kiumbe kingine chochote kwa ajili ya kumpa riziki. Badala yake, tegemeo lake kubwa lipo kwa Mwenyezi Mungu pekee ambaye ndiye mtoaji na anayejaalia.Muumini wa kweli pia hawezi kumuonea mwenzie wivu au kumuwekea chuki kwa riziki aliyojaaliwa. Hii ni kwa sababu anaamini kwamba, Mwenyezi Mungu ndiye mtoaji na yeye pekee ndiye anayegawa riziki kwa jinsi anavvyotaka. Mtume Muhammad pia anatueleza katika hadithi yake kwamba, kila mwanadamu hujaaliwa riziki kwa kiwango maalum anachostahiki. Hivyo basi tunapaswa kumshukuru Mwenyezi Mungu kwa kila hali pasi na kuweka chuki, husuda au wivu wa aina yoyote. TAHARIRI: Tumalize uhuni wa wanafunzi shuleni MIAKA michache iliyopita, serikaliilipotaka kuondoa adhabu ya viboko shuleni, tulionya kuwa hatua hiyo huenda ikawa na atharimbaya kwa mfumo wa nidhamu. Wakati huo, wadau katika sekta ya elimu walionelea ilikuwa vyema kuwakanya watoto kwa nasaha, maneno mazuri na kuwabembeleza. Kwamba haki za watoto zinakataza hata mzazi kumwadhibu mwanawe kwa kiboko. Haki hizo za watoto zilipigiwa debe baada ya kubainika kuwa kulikuwa na baadhi ya walimu waliowaadhibu watoto kwa kuwaumiza. Lengo la adhabu ni kutisha, kumfanya mkosaji ajute na asirudie kosa. Lengo si kumpiga kama nyoka au kumsababishia majeraha mwilini. Kuna walimu ambao wamewahi hata kuwavunja mikono wanafunzi kutumia kiboko.Lakini makosa ya walimu wachache hayakuwa sababu ya kwenda kinyume na maandiko, kwamba mtoto aelekezwe kwa hekima lakini ikibidi, achapwe. Kwa kuondoa kiboko na kuwapa watoto uhuru kupita kiasi, hali ya nidhamu ya Wakenya imekuwa duni. Tunakuwa na watu kwenye jamii walio na elimu ya hali ya juu lakini hawana hekima wala nidhamu.Matukio mengi yamedhihirisha jambo hili. La punde zaidi ni kisa cha mwanafunzi wa shule ya upili ya Ainamoi Kaunti ya Kericho. Polisi wanamsaka kijana huyo, anayesemekana kumchapa Mwalimu mkuu kwa ubao uliokuwa na msumari. Inadaiwa kuwa mwanafunzi huyo alimvamia Bw Geoffrey Rono akiwa ofisini mwake mwendo wa saa kumi na mbili za jioni. Alitoroka na kumwacha Mwalimu mkuu huyo akivuja damu kichwani. Sababu hasa ya tukio hilo ni kwamba eti Bw Rono alikuwa ametekeleza tamko la waziri wa Elimu Prof George Magoha kuwataka wanafunzi waliokuwa wanadaiwa karo, waende nyumbani. Hili si tukio la kwanza la Mwalimu kushambuliwa na wanafunzi. Kuna walimu kadhaa ambao mwaka jana na mwanzoni mwa mwaka huu wameshambuliwa na wanafunzi.Matukio ya aina hii yalianza pale serikali na jamii walipomdunisha mwalimu. Ingawa mwalimu anachukuliwa kibadala cha mzazi, jamii imemkosea heshima na kumnyima haki zote na heshima anazostahili.Ikiwa tunataka kurejesha nchi ilipokuwa miaka ya 80, ambapo mwalimu alikuwa mtu muhimu katika jamii, ni lazima tukabili kisa cha Kericho na vingine kama hivyo kwa ukali unaostahili. Mukhisa Kituyi adaiwa kumdhulumu mwanamke kimapenzi MAAFISA wa Polisi Kaunti ya Mombasa katika kituo cha Nyali, wameanzisha uchunguzi wa kesi ya dhuluma inayomkabili aliyekuwa Katibu Mkuu wa Shirika la Umoja wa Mataifa Kuhusu Biashara na Maendeleo (UNCTAD), Dkt Mukhisa Kituyi. Hii ni baada ya mwanamke mmoja kuwasilisha malalamishi akidai kudhulumiwa na mwanasiasa huyo ambaye ametangaza nia yake kuwania urais 2022.Hatua hiyo imejiri baada ya Inspekta Jeneral Mkuu wa Polisi, IG Hillary Mutyambai kuagiza mkuu wa polisi Ukanda wa Pwani, Paul Ndambuki kuanzisha uchunguzi kuhusu tetesi zinazomzingira Dkt Kituyi. Bw Ndambuki ameiambia Taifa Leo Digitali, kwamba polisi wamekusanya taarifa ya mlalamishi – Bi Diana Opemi Lutta na ya mashahidi wengine watatu, ili kupata mwelekeo kumfungulia kesi ya mashtaka katibu huyo wa zamani UNCTAD. “Tayari tumeanzisha kesi ya uchunguzi katika kituo cha polisi cha Nyali, ili tuwasilishe kesi hiyo katika Afisi ya Mkurugenzi Mkuu wa Mashtaka ya Umma (ODPP), atushauri iwapo uhalifu ulitekelezwa au la. Inasemekana Dkt Kituyi alimdhulumu Bi Lutta katika hoteli moja Mombasa, mnamo Mei 22, 2021, baada ya mlalamishi kukataa ombi lake kushiriki ngono.Kulingana na taarifa iliyoandikishwa katika kituo cha polisi cha Nyali, Lutta alidai kudhulumiwa na mchumba wake (Dkt Kituyi) katika hoteli ya Tamarind Village. “Mshtakiwa alimsukuma (Bi Lutta) kutoka kitandani, akaanguka kwenye sakafu na baadaye kumgonga, akauguza jeraha katika mguu wake wa kushoto,” inaeleza taarifa ya polisi, iliyotazamwa na Taifa Leo Digitali.Bw Ndambuki amesisitiza kuwa uchunguzi unaendelea na kwamba kesi hiyo haijaondolewa kama ilivyoripotiwa na baadhi ya mitandao ya kijamii. Hatari ya Sagana River Water Fall, Muruguru – Nyeri MAZINGIRA ya mshuko wa maji ya Mto Sagana eneo la Muruguru, Kaunti ya Nyeri yangali yanazua wasiwasi kuhusu usalama wa wakazi na wageni wanaozuru eneo hilo. Mshuko huo wa maji, maarufu kama Sagana River Water Fall, si mgeni katika vyombo vya habari kutokana na visa vya watu kufa maji.Wengi wa wanaoathirika ni wageni wanaozuru eneo hilo kutalii, na katika harakati za kupiga picha ili kunasa mshuko wa maji, endapo hawawi makini hujipata kuteleza na kuanguka humo. “Visa vya watu kufa maji Sagana River Water Fall ambavyo tumeshuhudia ni vingi. Wanaoangukia humo wakati wakipiga picha hawanusuriki kifo,” Bw Charles Nderitu, mkazi akaambia Taifa Leo Dijitali.Ni matukio yanayoshuhudiwa mara kwa mara, hasa kwa wasiofahamu eneo hilo, wanaolizuru kwa mara ya kwanza. “Si ajabu kuona wavulana wa eneo hili wakipiga mbizi katika vidimbwi vya mshuko huo na watoke salama. Wamefahamu vidimbwi vyenyewe na sehemu ambayo si salama, ila kwa wageni ni hatari,” Charles akaelezea.Mshuko huo wa maji hutumika kuzalisha nguvu za umeme, kupitia Sagana Power Station. Novemba 2019, mwanafunzi mmoja kutoka Chuo Kikuu cha Masuala ya Teknolojia cha Dedan Kimathi, Nyeri, alikufa maji wakati akiogelea katika kidimbwi cha mshuko huo, chenye kina cha urefu wa futi 70.Aidha, mshuko wa maji una urefu wa futi 100. Mvua inaponyea, mawe ya mazingira huwa televu, suala ambalo ni hatari.Licha ya visa vya watu kuendelea kufa maji eneo hilo, hakuna hatua ambayo serikali imechukua kuimarisha usalama. Mshuko wa maji Mto Sagana eneo la Muruguru, Kaunti ya Nyeri. “Tunaomba eneo la mshuko lizingirwe kwa ua. Eneo hili si salama,” akahimiza Shimba Njohe, mkazi.Isitoshe, eneo hilo linahitaji daraja bora kuunganisha Muruguru na Wakamata. Lililoko limeundwa kwa mbao, katika mto (Sagana) ambao hufurika na kuwa hatari. Bw Shimba Njohe akielezea kuhusu hatari ya mshuko wa maji Mto Sagana eneo la Muruguru, Kaunti ya Nyeri. Mkulima anavyochuma kwa mimea na ufugaji samaki ENEO la Kyuso-Ngomeni, katika Kaunti ya Kitui, ni eneo linalokumbwa na kiangazi mara kwa mara. Hata hivyo, kiangazi kinacholikumba eneo lilo hilo, hakijamzuia Josiah Safari kuyaendeleza masuala ya kilimo. Ni mkulima hodari ambaye hushughulika na ukuzaji wa mimea mbalimbali kama vile mipapai, mitikiti, pilipili mboga miongoni mwa mimea mingineyo.Aidha, Safari hushughulikia ufugaji wa samaki. Anakitumia kidimbwi alichokitengeneza ambacho si kirefu kwa kina, kuwafuga samaki. Kwa jumla, ana shamba ekari kumi, lakini hulitumia shamba ekari tatu kuziendesha shughuli za kilimo.Anasema kuwa, amekuwa na ndoto ya kuendeleza kilimo-biashara, ambacho ni chenye manufaa, katika maisha yake, na kuwatia moyo wakulima wanaoishi katika eneo hilo, ambalo hukabiliwa mno na ukame. Hapo awali, alikuwa akifanya biashara ya hoteli. Hata hivyo, ukosefu wa maji ulimshurutisha kuchimba kisima cha kina kifupi.“Nilishangaa kupata maji mengi yaliyo safi kuliko nilivyokuwa nikitarajia. Nikaamua kuweka paipu na kusambaza maji katika kituo cha biashara kilichoko karibu,” aeleza Safari, akiongeza kuwa, aliyasambaza maji hayo, pia, nyumbani kwake na kuyasambaza pia kwa majirani. Alipoona kuwa alikuwa na maji mengi, akaamua kuyatumia katika shughuli za kilimo. “Maji yalikuwa mengi, na hivyo ndivyo nilivyojitosa katika shughuli za ukulima. Nikaanza kuikuza mitikiti na pilipili mboga, kwa kutumia mbinu ya unyunyiziaji maji,” afichua mkulima huyo, ambaye alijitosa katika zaraa miaka mitano iliyopita. Safari, akionyesha samaki waliovuliwa kwa kidimbwi chake. Anasema kuwa, mazao hayo hayakuwa yakipatikana kwa urahisi katika eneo hilo, na yalikuwa yakihitajika mno, na alikuwa akiwauzia wateja waliokuwa wakitoka katika miji iliyoko karibu, kama vile Mwingi. Yeye hufanya utafiti mitandaoni, ili kuwa na habari na ufahamu mwingi kwa masuala ya kilimo. Mbali na kufanya utafiti mitandaoni, mkulima huyo huyauza mazao yake kupitia kwa majukwaa yayo hayo. Mkulima huyo anawashauri wale wanaotaka kujitosa katika shughuli za zaraa kufanya utafiti kuhusu soko la mazao kwanza, kabla hawajajitosa katika shughuli zenyewe.Anaongeza kuwa, iwapo mkulima anaelewa fika kuhusu soko la mazao yake yanayohitajika, watanufaika. “Kwa upande wangu, nimekuwa nikiikuza mimea ya pilipili mboga kwa muda wa miaka minne, lakini nimeongezea mimea mingine kama vile mipapai,” asema mkulima huyo.Safari huikuza mipapai inayojulikana kwa jina Malkia. Aina hiyo ya mipapai hukua upesi sana. Aina hiyo ya mipapai huchukua muda wa miezi tisa hadi kumi na miwili kukua na kuanza kuwa na matunda. Aidha, mkulima huyo, huwafuga samaki ambapo ana kidimbi kilicho na samaki wengi. Anasema kuwa amewauza kadha wa kadha na kutia kibindoni kiasi kikubwa cha fedha.Kwa sasa, Safari, ambaye huwafuga samaki aina ya tilapia, ana samaki 2,500 waliomo kidimbwini, na humwuza samaki mmoja kwa Sh100-Sh250, kwa kutegemea ukubwa. Adhabu ya Onana aliyepigwa marufuku kwa miezi 12 yapunguzwa kwa miezi mitatu zaidi MARUFUKU ambayo kipa Andre Onana alikuwa amepigwa kwa hatia ya kutumia dawa za kusisimua misuli yamepunguzwa na Jopo la Kimataifa la Malalamishi ya Spoti (CAS) kutoka miezi 12 hadi miezi tisa. Nyota huyo mwenye umri wa miaka 25 alikuwa ameadhibiwa na Shirikisho la Soka la bara Ulaya (Uefa) mnamo Februari baada ya vipimo vya afya alivyofanyiwa mnamo Oktoba 30, 2020 kubainisha kwamba sampuli za mkojo wake zilipatikana na chembechembe za dawa haramu aina ya furosemide. Hata hivyo, Ajax walisisitiza kwamba Onana alimeza kimakosa dawa zilizokuwa za mkewe alipougua mwanzoni mwa mwezi huo wa Oktoba 2020.Onana aliwasilisha rufaa kwenye jopo la CAS akitaka maamuzi hayo ya Uefa kubatilishwa. Kupitia taarifa aliyoituma kwa vyombo vya habari, Onana alisema aligundua kwamba alikuwa amemeza dawa zilizokuwa za mkewe kwa kudhani kwamba ni aspirin alizokuwa ameagizwa na daktari wake kutumia. Kosa alilolifanya lilichangiwa na kushabihiana kwa boksi zilizokuwa na dawa hizo mbili – yake na ya mkewe.Hadi alipopigwa marufuku, Onana ambaye kwa sasa anamezewa na Arsenal, hakuwa amefungwa bao lolote kwenye mechi 20 za Ligi Kuu ya Uholanzi (Eredivisie) msimu wa 2020-21. Maamuzi ya CAS yanamaanisha kwamba marufuku ya Onana sasa yatakamilika mnamo Novemba 4, 2021 na hivyo atakosa kuwa sehemu ya kampeni za Ajax mwanzoni wa msimu ujao. Hata hivyo atarejea kudakia Cameroon ambao watakuwa wenyeji wa fainali za Kombe la Afrika (AFCON) mnamo Januari 2022. Atakosa pia mechi za kufuzu kwa fainali zijazo za Kombe la Dunia za 2022 nchini Qatar ambazo zitakutanisha Cameroon na Malawi na Ivory Coast mnamo Septemba kisha Msumbuji mnamo Oktoba 2021.Huku akizuiwa kucheza mechi zozote za kitaifa na kimataifa hadi Novemba 4, Onana ana kibali cha kurejelea mazoezi mnamo Septemba 4, miezi miwili kabla ya marufuku dhidi yake kukamilika. Wijnaldum aondoka Liverpool na kuingia PSG kwa mkataba wa miaka mitatu KIUNGO matata raia wa Uholanzi, Georginio Wijnaldum, 30, amejiunga rasmi na Paris Saint-Germain (PSG) ya Ufaransa kwa mkataba wa miaka mitatu. Nyota huyo aliyehiari kutorefusha mkataba wake kambini mwa Liverpool anatua kambini mwa PSG licha ya kuhusishwa pakubwa na Barcelona ya Ligi Kuu ya Uhispania (La Liga). “Nimejiunga na mojawapo ya klabu bora zaidi katika soka ya bara Ulaya na ningependa kuwa sehemu ya historia nzuri ya mafanikio ya kikosi hiki cha PSG,” akasema Wijnaldum aliyejiunga na Liverpool mnamo 2016 baada ya kuagana na Newcastle United kwa Sh3.5 bilioni. PSG waliokamilisha kampeni za Ligi Kuu ya Ufaransa (Ligue 1) mnamo 2020-21, waliwasilisha ofa nono iliyomshawishi Wijnaldum kubadili mawazo yake na kutupilia mbali ofa ya Barcelona. Kuwepo kwa kocha Mauricio Pochettino kambini mwa PSG pia inaaminika kuwa kishawishi kingine kikubwa. Wijnaldum aliwahi kusifia pakubwa mbinu za ukufunzi wa Pochettino hata kabla ya kujiunga na Liverpool. Nyota huyo ni sehemu ya kikosi kitakachotegemewa na Uholanzi kwenye fainali zijazo za Euro na amechezea Liverpool mara 237 huku akiwasaidia kutia kapuni taji la Ligi Kuu ya Uingereza (EPL) na ufalme wa Klabu Bingwa Ulaya (UEFA). Covid-19: Fainali za Copa America nchini Brazil kuendelea jinsi zilivyopangwa licha ya pingamizi FAINALI za Copa America zilizoratibiwa kuanza Juni 13, 2021 nchini Brazil, zitaendeleza jinsi zilivyopangwa baada ya Mahakama ya Juu nchini humo kuamua hivyo. Mnamo Juni 10, 2021, majaji wa Mahakama ya Juu nchini Brazil walitupilia mbali maombi ya waliyokuwa yamewasilisha kortini kuzuia fainali za kipute hicho kuandaliwa nchini humo kutokana na ongezeko la maambukizi ya virusi vya corona. Kwa mujibu wa malalamishi, ilihojiwa kwamba maelfu ya maisha ya wakazi wa Brazil yalikuwa katika hatari iwapo fainali za Copa America zingeandaliwa nchini humo.Hata hivyo, majaji walishikilia kwamba Katiba ya Brazil haina uwezo wa kuipa korti mamlaka ya kuzuia kuandaliwa kwa kivumbi hicho cha Copa America. Badala yake, walitaka magavana na mameya wa miji mikuu kukaza kanuni za kudhibiti maambukizi zaidi ya virusi vya corona katika himaya zao.Aidha, walikiri kushangazwa na maamuzi ya dakika za mwisho za Rais Jair Bolsonaro kuidinisha kipute hicho kufanyika Brazil bila mahudhurio ya mashabiki. Vikosi vitakavyoshiriki Copa America vitakuwa vikifanyiwa vipimo vya corona kila baada ya saa 48 huku wachezaji na maafisa wa vikosi vyao wakinyimwa uhuru wa kutembea ovyo. Vikosi vyote vinatarajiwa kuwasili katika majiji ambamo kipute hicho kitaandaliwa kwa kutumia ndege za kibinafsi. Mashindano ya Copa America yaliyokuwa yafanyika mnamo 2020, yaliahirishwa kwa sababu ya corona na yalikuwa yaandaliwe kwa pamoja na Colombia na Argentina.Shirikisho la Soka la Amerika Kusini (Conmebol) liliondoa fainali za kivumbi hicho nchini Argentina kwa sababu ya kuongezeka kwa visa vya maambukizi ya virusi vya corona. “Conmebol inashukuru Shirikisho la Soka la Brazil kukubali kuwa wenyeji wa kipute hiki cha Copa America kati ya Juni 13 na Julai 10. Amerika Kusini sasa iko tayari kung’aa nchini Brazil,” ikasema sehemu ya taarifa iliyotolewa na Conmebol. Awali, Argentina ilikuwa ishirikiane na Colombia kuandaa fainali za Copa America mwaka huu. Hata hivyo, Colombia walipokonywa idhini hiyo mnamo Mei 20 baada ya kuongezeka kwa visa vya maandamano yaliyochangiwa na hatua ya serikali kuongeza ushuru unaotozwa kwa bidhaa muhimu. Mnamo Mei 22, serikali ya Argentina ilipiga marufuku safari zote za kuingia na kutoka nchini humo baada ya visa vipya 35,000 vya maambukizi ya corona kuripotiwa siku hiyo.Kwa upande wao, maandamano ya kulalamikia jinsi janga la corona linavyoshughulikiwa na serikali ya Brazil chini ya Rais Jair Bolsonaro yalifanyika mnamo Mei 29, 2021. Brazil ambayo imesajili takriban vifo 475,000 kutokana na corona ndiyo nchi ya pili baada ya Amerika ambayo imeathiriwa zaidi na janga hilo duniani.Brazil ndio mabingwa watetezi wa Copa America baada ya kutia kapuni taji hilo mnamo 2019. Pigo tena kwa Uhuru korti ikibatilisha amri MAHAKAMA Kuu inaendelea kuwa pigo kwa Rais Uhuru Kenyatta kwa kufuta maamuzi yake ikisema si ya kikatiba. Jana, Jaji James Makau alibatilisha amri ambayo Rais Kenyatta alitoa mapema mwaka jana akiweka Tume ya Huduma ya Mahakama (JSC) chini ya Afisi ya Mwanasheria Mkuu. Kwenye amri hiyo, Rais Kenyatta pia alihamisha tume huru za kikatiba kuwa chini ya usimamizi wa Mwanasheria Mkuu.Katika uamuzi wa kesi iliyowasilishwa na Chama cha Wanasheria nchini (LSK), Jaji Makau alisema kwamba amri hiyo ilikiuka katiba ya Kenya na kuhatarisha uhuru wa Mahakama kwa kuwa haikufanywa kwa kuzingatia katiba. “Imeamuliwa kwamba agizo la Rais nambari 1 la 2020 lililonuia kubadilisha serikali na kuweka mahakama na tume huru chini ya wizara na idara za serikali si la kikatiba na kwa hivyo limefutwa,” alisema Jaji Makau kwenye uamuzi wake. Ni katika amri hiyo ambapo Rais Kenyatta aliunda Idara ya Jiji la Nairobi (NMS). Katika uamuzi mwingine mwaka jana ambao ulikuwa pigo kwa Rais Kenyatta, Mahakama Kuu iliamua kwamba kuhamishwa kwa baadhi ya majukumu ya serikali ya Kaunti ya Nairobi hadi idara hiyo, hakukuwa kwa kikatiba. Mnamo Mei mwaka huu, mahakama Kuu iliamua kwamba uteuzi wa wakuu wa mashirika ya serikali ambao Rais Kenyatta alifanya kuanzia 2018 haukuwa wa kikatiba. Katika kesi iliyowasilishwa na Katiba Institute, majaji waliamua kwamba hakukuwa na uwazi katika uteuzi huo inavyohitaji katiba. Pia mnamo Aprili mahakama iliamua kwamba nyadhifa za mawaziri wasaidizi ambazo Rais Kenyatta alibuni ni haramu kwa kuwa hazitambuliwi katika katiba.Uamuzi huo ulijiri baada ya mwingine ambao majaji watano wa Mahakama Kuu George Odunga, Joel Ngugi, Teresia Matheka, Jairus Ngaa na Chacha Mwita, walisitisha Mswada wa kurekebisha katiba kupitia Mpango wa Maridhiano (BBI) wakisema kwamba haukuwa wa kikatiba. Majaji hao walisema kwamba Rais Kenyatta anaweza kushtakiwa binafsi kwa makosa yasiyohusu wadhifa wake wa kiongozi wa nchi. Rais Kenyatta ni miongoni mwa waliowasilisha rufaa dhidi ya uamuzi huo. Mapema wiki hii, serikali ilipoteza rufaa dhidi ya uamuzi wa Mahakama Kuu ulioruhusu wakili Miguna Miguna kurejea nchini. Makabiliano ya serikali ya Jubilee na Mahakama yalianza 2017, Mahakama ya Juu ilipofuta matokeo ya uchaguzi wa urais kwa msingi kuwa haukuwa umetimiza mahitaji ya kisheria na kikatiba. Wiki jana, makabiliano hayo yaliendelea Rais Kenyatta alipokataa kuapisha majaji sita kati ya 40 walioteuliwa na JSC mwaka wa 2019. Ilichukua Rais Kenyatta miaka miwili kuapisha majaji hao licha ya Mahakama kuamua mara mbili kwamba alikuwa amekiuka katiba kwa kukataa kuwaapisha. Mawakili wamemlaumu Mwanasheria Mkuu Kihara Kariuki, wakisema ameshindwa kumshauri Rais ipasavyo na kuchangia kuaibishwa kwa serikali na mahakama. Baadhi ya mawakili wamemtaka Bw Kihara kujiuzulu wadhifa wake kwa kushindwa kumshauri ipaswavyo. Kulingana na wakili Waikwa Wanyoike, Bw Kihara na mawakili wanaohudumu chini yake hawawezi kuepuka lawama kufuatia kufutwa kwa amri ya Rais na Mahakama Kuu. “Je, kweli kuna sifa zozote za kitaalamu zilizobaki kwa Mwanasheria Mkuu na mawakili walio chini yake,” alihoji Bw Wanyoike akirejelea msururu wa maamuzi ya Mahakama ambayo yamekuwa pigo kwa Rais Kenyatta na serikali yake Afrika iongoze ukuzaji wa Kiswahili kimataifa Ulimwenguni kote, kutoweka kwa lugha za asili kunaendelea bila juhudi maalum za kurekebisha hali hiyo. Tukianzia kwa kumbukumbu ya hofu, wakati wa mazishi ya serikali ya marehemu Rais wa Tanzania, Dkt John Pombe Joseph Magufuli, Rais wa Afrika Kusini, Cyril Ramaphosa, alizungumzia jinsi wawili hao walikuwa wamekubaliana kuhakiki maendeleo ya Kiswahili. Alisema kuwa Rais Magufuli alikuwa amempa vitabu kadhaa vya Kiswahili kama zawadi na alikuwa amemfundisha kutapanya lugha hiyo.Rais Ramaphosa alisema kuwa Kiswahili kinaletwa kama somo katika shule za Afrika Kusini. Alidokeza kuwa matumizi makubwa ya Kiswahili katika bara la Afrika yatakuwa kumbukumbu inayofaa kwa Rais Marehemu Magufuli.Heko kwa marais Filipe Nyusi wa Msumbiji na Uhuru Kenyatta wa Kenya waliohutubu kwa Kiswahili. Marais wengine wote walitumia Kiingereza mbali na wale wa kutoka mataifa ambayo hayazungumzi Kiingereza.Wakati wakoloni walipokuja Afrika, walijipa jukumu la kuwafundisha Waafrika lugha zao na wakazuia, kwa kiwango kikubwa, lugha za asili. Walikuwa na faida ya kuzungumza lugha moja katika tamaduni tofauti walizoingiliana nazo, wakati makabila tofauti, ingawa ni jirani, hayakuweza kuwasiliana.Baada ya ukoloni, mataifa ya Afrika yalichukua lugha hizo za kigeni kama lugha rasmi na kwa biashara na kama lugha za kitaifa ili kuunganisha mataifa tofauti ya kikabila. Basi nchi zote za Afrika zina lugha za Kifaransa, Kiingereza, Kiarabu, Kireno na Uhispania. Ni Ethiopia tu, ambayo haikutawaliwa kirasmi, ina Amharic kama lugha ya kitaifa na rasmi. Somali ni lugha ya kitaifa na rasmi Somalia ikisaidiwa na usawa wa watu wake.Tanzania na Kenya ndio mataifa mengine pekee ambayo yana lugha isiyo ya kikoloni kama lugha rasmi na ya kitaifa, Kiswahili. Tanzania imepiga hatua zaidi, na kukifanya Kiswahili kuwa lugha rasmi ya kufundishia shuleni. Hii inahakikisha kuwa Kiswahili kimejikita na kuingizwa kama lugha ya biashara na katika maadili ya kitaifa. Hata Umoja wa Afrika hauainishi kabisa lugha yoyote ya kikazi lakini huorodhesha ‘Lugha za Kiafrika’, Kifaransa, Kiingereza, Kiarabu na Kireno kama lugha rasmi. Afrika ina lugha nyingi na hivyo kuifanya iwe ngumu kutumia moja katika mkutano huo wa kimataifa; bali kuna fursa sawa kwa wote, mradi kuwe na mkalimani. Kiswahili ni lugha ya Kiafrika isiyo ya kikabila inayozungumzwa zaidi na wasemaji zaidi ya milioni mia ulimwenguni. Inakubalika sana Afrika Mashariki, Kati na Kusini mwa Afrika. Vipengele vyake vya Kiarabu vitarahisisha kuenea Kaskazini na Magharibi mwa Afrika, wakati msingi wake wa Wabantu ukiifanya iwe rahisi kusini mwa eneo la Sahara. Mataifa ya Kiafrika yangefanya vizuri kuandaa mitaala ya elimu ya kufundisha Kiswahili katika shule zao za msingi na sekondari. Mashirika ya Kiafrika kama Umoja wa Afrika, Jumuiya ya Afrika Mashariki, Ushirikiano wa Maendeleo Kusini mwa Afrika, na zingine zinapaswa kutambua Kiswahili kama lugha rasmi. Mikutano ya lugha ya Kiswahili inapaswa kupangwa na kutumia maandishi ya utafiti wa kisayansi katika lugha hiyo. Nakala za jarida zingechapishwa kwa Kiswahili na ufafanuzi wa machapisho mengine ya lugha kwa Kiswahili kuhimizwa. Hii pia ingeleta uundaji wa kazi na ufundishaji wa hali ya juu na utafiti hadi viwango vya chuo kikuu.Lugha ndiyo aina ya msingi zaidi ya usemi, kujitambulisha na kulinga. Kwa kuwa na lugha ya Kiafrika iliyo katika nafasi ya matumizi mapana, Mwafrika kweli atainuka na kuchukua hatua kubwa katika maandamano yake ya ukombozi wa kweli. Moto wateketeza nyumba zaidi ya 100 FAMILIA zaidi ya 100 zimepoteza makazi baada ya moto mkubwa kuteketeza nyumba zao katika mtaa wa Kayaba, Kaunti ya Nairobi. Wakazi wa eneo hilo waliambia Taifa Leo kuwa moto huo ulianzia ndani ya nyumba moja ambapo mwenyewe aliondoka na kusahau kuzima mtungi wa gesi ya kupikia. “Kabla ya moto wa leo, usiku wa kuamkia leo majirani walizima moto mwingine kabla ya kuenea baada ya mtungi wa gesi kuwaka mkazi akiendelea na mapishi. Nimeweza kuondoa mitungi tano ya gesi wakati tukipambana kuuzima moto wa leo,’’ Bw Rodriques Lunalo, mkazi. Fauka ya kuwa mkasa huo ulitokea wakazi wengi wakiwa kazini, Bw Lunalo aliwaongoza vijana kutoka mtaa wa Kayaba, Hazina na Sokoni kuungana pamoja kuzima moto.Kutokana na ukosefu wa barabara ya kuingia kwenye eneo la mkasa, vijana walilazimika kubomoa baadhi ya nyumba ili kuzuia moto kusambaa zaidi. “Nimethibitisha afisa mmoja wa kuzima moto amepigwa mawe na kujeruhiwa mguuni wake wa kushoto. Pia bomba la kupitisha maji ilikuwa imekatwa kwa panga ili maji yasifike kwenye eneo la mkasa,” chifu Mulandi akasema. Kabla ya kuwasili kwa lori la kuzima moto, vijana walipanga foleni kuanzia mto Ngong hadi kwenye mkasa wakijihami kwa beseni na mitungi ya kuchota maji.Wengine nao walivunja paipu za kusambaza maji mtaani na kutumia maji yake kuzima moto. Eneo la mkasa ilikuwa ni pahali palipojengwa nyumba za kukodisha na zilizokuwa zote zimejengwa kwa mabati.Vilevile, hakuna vibanda vya biashara vilyokuwa kwenye maeneo hayo. Shabana waomba uungwaji mkono Shabana waomba usaidizi kutoka kwa mashabiki, huku wakiwasili Nairobi kwa mechi. NA JOHN ASHIHUNDU Katibu Mtendaji wa Shabana FC, Stephen Kiama amewaomba mashabiki na wadau wa klabu hiyo ya Supa Ligi ya Taifa (NSL) waendelea kuiunga mkono ili iweze kufanya vizuri msimu huu. Kiama amedai kwamba kikosi hicho kinachonolewa na Robert Ojienda kina vijana wenye uwezo wa kuirejesha timu hiyo katika Ligi Kuu ya Kenya (FKF-PL) msimu ujao baada ya kukaa nje kwa miaka 23 tangu ishuke mnamo 2006. Kiama alisema hayo baada ya kikosi kutoka Kisii kuwasili Nairobi kwa mechi yao dhidi ya Kenya Police itakayochezewa Camp Toyoyo kuanzia saa tisa. Wakati huo huo, kocha wa Muranga SEAL, Vincent Nyaberi ametoa onyo kali kwa wapinzani wao Coast Stima watarajie mtihani mkubwa timu hizo zitakapokutana katika uwanja wa St Sebastian Park, Murang’a.Kocha huyo alisema kufanya vibaya kwa kikosi hicho kabla ya ujio wake hakukumaanisha kwamba ni kibovu kama baadhi ya wadau wanavyosema. Nyaberi alijiunga na timu hii ikiwa na pointi moja tu baada ya kujibwaga uwanjani mara nane, lakini katika mechi walizocheza chini yake, wamefikisha pointi 23, na iwapo wataibuka na ushindi kesho dhidi ya Kenya Police, watatinga 10 bora jedwalini. Baada ya sare ya kutofungana majuzi dhidi ya Modern Coast Rangers, kocha huyo alisema: “Kutoka sare, kushinda au kushindwa ni matokeo kimchezo, bali kikubwa ni mashabiki wasivunjike moyo. Timu ipo vizuri baada ya kuifanyia marekebisho.” FKF yafanikisha klabu 11 za Nairobi kupokea chanjo ya pili ya AstraZeneca KLABU 11 zinazoshiriki Ligi Kuu nchini na kutoka katika kaunti ya Nairobi, zimepokea chanjo ya pili ya Covid-19 katika ukumbi wa kimataifa wa Kasarani mnamo Ijumaa. Zoezi hilo lilifanikishwa na Shirikisho la Soka Kenya (FKF) kwa ushirikiano na Wizara za Michezo na Afya.Klabu za kwanza kupokea chanjo hiyo ya AstraZeneca ni Wazito na Bidco United saa tatu asubuhi.Mabingwa wa ligi wa msimu uliopita, Gor Mahia pamoja na Kariobangi Sharks walikuwa wa pili saa moja baadaye. Gor na Sharks walipokea chanjo hiyo siku moja tu baada ya kuonana uso kwa macho katika mechi ya robo-fainali ya FKF Betway Cup ugani Utalii. Vijana wa kocha Vaz Pinto walinyuka Sharks 2-0 na kutinga nusu-fainali ya kipute hicho cha kutafuta mwakilishi wa Kenya katika Kombe la Mashirikisho la Afrika (CAF). Vikosi vya KCB na Mathare United vilichanjwa saa tano halafu Nairobi City Stars na Posta Rangers wakapokea chanjo zao saa sita adhuhuri.Sofapaka na viongozi wa Ligi Kuu ya msimu huu wa 2020-2021 Tusker walipata chanjo saa saba mchana kabla ya AFC Leopards kuwa ya mwisho kufunga siku saa nane alasiri. Kalonzo, Raila kufufua NASA KIONGOZI wa ODM, Raila Odinga na mwenzake wa Wiper Kalonzo Musyoka wametangaza kuwa wataungana ili kumshinda Naibu wa Rais William Ruto katika kinyang’anyiro cha urais 2022. Uhusiano kati ya Bw Odinga na vinara wengine wa muungano wa NASA wanaojumuisha Bw Musyoka, kiongozi wa Amani National Congress (ANC) Musalia Mudavadi na kinara wa Ford Kenya Moses Wetang’ula, uliharibika baada ya kiongozi wa ODM kufanya mazungumzo kisiri na kutangaza kushirikiana na Rais Kenyatta mnamo Machi 2018 bila kuwajulisha wenzake. Jana, viongozi hao walisema kibarua chao cha kwanza kitakuwa kupambana na ufisadi endapo watachaguliwa kuunda serikali mwaka ujao. “Jana (Alhamisi) walisoma makadirio ya bajeti ya Sh3.03 trilioni lakini kiasi kikubwa cha fedha hizo kitaibwa na kuishia kwenye mifuko ya wachache. “Sisi tunataka kutoa wezi 2022 na kuziba mianya yote ya wizi. Si mliona (hayati) John pombe Magufuli alipoongoza Tanzania kwa miaka mitano tu na alifanikiwa kuangamiza ufisadi? Tutafanya hivyo,” akasema Bw Odinga. Alikuwa akizungumza katika mazishi ya mbunge wa zamani wa Kibwezi, Kalembe Ndile kijijini Kivuthini, Kibwezi Mashariki, Kaunti ya Makueni.Bw Odinga na Bw Musyoka walipokelewa kishujaa na wakazi wa Kibwezi walipowasili katika mazishi ya Ndile aliyefariki Mei 30, mwaka huu. Bw Musyoka ni mmoja wa vigogo wa muungano wa One Kenya Alliance (OKA) unaojumuisha Bw Mudavadi, mwenyekiti wa Kanu Gideon Moi na Seneta wa Bungoma Wetang’ula.Bw Odinga, hata hivyo, amekataa kujihusisha na muungano wa OKA – msimamo ambao umefanya wadadisi wa kisiasa kuhisi kuwa huenda akajiunga na Dkt Ruto. Bw Musyoka na Bw Mudavadi wamekuwa wakimtaka Bw Odinga kuonyesha hisani kwa kuunga mkono mmoja wao katika kinyang’anyiro cha urais 2022.Lakini waziri mkuu huyo wa zamani ameshikilia kuwa hataunga mkono mgombea yeyote wa urais mwaka ujao. Bi Ngilu ambaye alikuwa wa kwanza kuzungumza alijitolea kuongoza mazungumzo baina ya Bw Odinga na Bw Musyoka ili kuhakikisha wanaungana kabla ya Uchaguzi Mkuu ujao.“Msipoungana mtapoteza 2022 na mimi sitaki kwenda kwa wilibaro,” Bi Ngilu alisema huku akimrejelea Dkt Ruto anayehusishwa na chama cha United Democratic Alliance (UDA) kinachotumia nembo ya Wilibaro. Jana, Bw Musyoka alifichua kuwa uhusiano baina yake na Bw Odinga ungali imara. “Mimi na Bw Odinga tumehangaika pamoja kwa zaidi ya miaka 10 na tutandelea kushirikiana. Muungano wetu wa NASA ungali thabiti. Wakati huo huo, “Jaji Mutunga alikataa ushahidi wetu kwa kudai kuwa tulichelewa, hiyo si haki. Lakini leo anajitokeza na kudai kwamba Rais amekiuka sheria. Huo ni unafiki mkubwa,” akasema. Majaji wakuu wastaafu, Dkt Mutunga na David Maraga, mapema wiki hii, walijitokeza na kuwataka wabunge kumtimua Rais Kenyatta kwa kukataa kuwateua majaji sita kati ya 41 waliopendekezwa na Tume ya Huduma za Mahakama (JSC) kutokana na madai kwamba maadili yao yalikuwa ya kutiliwa shaka. Bw Odinga pia aliwashambulia viongozi wa kidini ambao wanataka mchakato wa kurekebisha Katiba, kupitia Mpango wa Maridhiano (BBI) kusitishwa hadi baada ya uchaguzi. “Viongozi wa kidini washughulikie masuala ya kanisa na waachie wanasiasa mambo ya BBI,” akasema. Maafisa wahofia wagonjwa huiba vyandarua vya mbu MAAFISA wa Afya katika hospitali moja ya eneobunge la Matungu, Kaunti ya Kakamega, wameelezea hofu yao kuwa wagonjwa wanaolazwa kwenye wodi huiba vyandarua hali inayowaweka wagonjwa wengine katika hatari ya kuambukizwa malaria. Haya yalijiri baada ya msimamizi mmoja wa hospitali hiyo, Bi Mwanaisha Awinja , kulalamika kuwa ana mgonjwa mjamzito ambaye anatarajiwa kutumia chandarua kutokana na hali yake.Wagonjwa waliopatikana na malaria walihofia jinsi watakavyojikinga dhidi ya ugonjwa huo ikiwa kuna uhaba wa vyandarua katika hospitali hiyo. Wengi waliolazwa hospitalini walipatikana na malaria. Mmoja wao akiwa Bi Jennifer Nafula, 24, ambaye alilalamika kuwa wengi walipatikana na ugonjwa huo kutokana na ukosefu wa vyandarua.“Mimi pamoja na wagonjwa wengine tulilazwa hospitalini kutokana na malaria kwa kuwa hatuna vyandarua nyumbani. Tunashangaa tutajikingaje dhidi ya malaria ikiwa hospitali haina vyandarua,” Bi Jennifer aliambia Taifa Leo.Wagonjwa hao walitoa malalamishi yao wakati Mbunge wa Matungu, Bw Peter Nabulindo, alipotembelea kituo hicho ili kukagua hali ya utoaji huduma hasa baada ya hospitali hiyo kuangaziwa kwa kutotoa huduma bora za kiafya kwa wagonjwa. Msimamizi wa hospitali hiyo, Bw Hillary Keverenge, alisema kuwa wagonjwa waliolazwa huiba vyandarua hivyo pindi tu wanapoachiliwa kurudi nyumbani baada ya kupata nafuu.“Wagonjwa waliolazwa kwenye wodi hutoka na vyandarua hivyo baada ya kupata nafuu. Msimamizi huyo alisema kuwa wananchi wanahitaji kuhamasishwa kuhusu athari za kuviiba vyandarua hivyo katika utoaji huduma wa hospitali.Mbunge huyo aliitaka Wizara ya Afya kugawa vyandarua kwa wamama wajawazito na wanaojifungua katika vituo mbalimbali vya afya. Bw Nabulindo aliahidi kutafuta msaada kutoka kwa mashirika husika na idara za serikali katika kutafuta vyandarua na kuzisambaza kwa kaya zinazostahili katika eneo bunde hilo. Miradi ya Uhuru Nyanza inavyotishia kuchimbia Raila kaburi la kisiasa ZIARA ya Rais Uhuru Kenyatta majuzi katika eneo la Luo Nyanza imegeuka shubiri ya kisiasa kwa kiongozi wa ODM Raila Odinga kutokana na madai ya baadhi ya viongozi kwamba anatumia handisheki kufaidi ngome yakena kutenga maeneo mengine. Viongozi kutoka Bonde la Ufa na Magharibi wamemtaja Bw Odinga kama mtu mbinafsi anayetumia ukuruba wake na Rais kufaidi eneo anakotoka licha ya ahadi yake kwamba handisheki inalenga “kufaidi taifa la Kenya kwa ujumla. ”Rais Kenyatta pia ameshutumiwa kwa kumzawidi “ndugu yake kisiasa” kwa miradi ya maendeleo kwa kukubali kumuunga mkono kisiasa na kuzika uhasama wa kisiasa ulioibuliwa na madai ya wizi wa kura za urais katika uchaguzi mkuu uliopita. Wiki jana, wanasiasa kutoka Bonde la Ufa wakiongozwa na Gavana wa Turkana Josphat Nanok walisema kwamba ingawa hawapingi kuzinduliwa kwa miradi katika eneo la Nyanza, walimtaka Rais kuhakikisha uwepo wa usawa kimaendeleo kote nchini. “Tunamhimiza Rais kuelekeza jicho lake Rift Valley pia kwa kuhakikisha miradi iliyokwama inafufuliwa,” akasema Bw Nanok katika mkutano wa viongozi wa eneo hilo katika Mkahawa wa Masai Lodge, Kajiado. Wakiongozwa na Seneta wa Kakamega Cleophas Malala, wabunge Titus Khamala (Lurambi), Christopher Aseka (Khwisero) na Didmus Barasa (Kimilili) walidai kuwa Bw Odinga ametumia handisheki kati yake ya Rais Uhuru Kenyatta kupeleka miradi ya maendeleo eneo la Luo Nyanza pekee na kutelekeza “ngome” yake Magharibi ya nchi. “Sisi watu wa eneo la Magharibi tunahisi kusalitiwa na Raila. Alikuja kwetu wakati wa chaguzi kuu za 2013 na 2017 tukampa kura nyingi zaidi lakini sasa anatumia handisheki kati yake na Rais Uhuru kupeleka miradi Luo Nyanza,” akasema Bw Malala ambaye alichaguliwa kwa tiketi ya chama cha Amani Nationali Congress (ANC). “Nawaomba watu wetu kumuunga mkono mtoto wetu Wycliffe Musalia Mudavadi katika uchaguzi mkuu ujao kwa sababu Raila ameonyesha wazi kuwa hana moyo wa kushughulikia shida za wakazi wa Magharibi,” akaongeza. Wadadisi wa masuala ya kisiasa wanasema ni shutuma kama hizi zilizomlazimu Bw Odinga kujitokeza na kuzipuuzilia mbali.Wanasema Odinga aliamua kujitetea kwa hofu kwamba huenda madai hayo yangedidimiza ndoto yake ya kuingia Ikulu mwaka ujao baada ya Rais Uhuru Kenyatta kustaafu. “Japo wanasiasa waliotoa madai hayo si wa hadhi yake kisiasa, Raila aliamua kuwajibu kwa sababu madai yao yana hatari ya kumvua lile joho la kiongozi wa kitaifa na kumsawiri kama kiongozi wa kikabila. Taswira hii huenda ikamgharimu kisiasa endapo itakolea mawazoni mwa raia,” asema Bw Dismus Mokua.Katika utetezi wake, Bw Odinga alisema kuwa kuzinduliwa kwa miradi hiyo na kuandaliwa kwa sherehe hizo katika eneo la Nyanza hakufai kuchukuliwa kama hatua ya kupendelea eneo hilo, kama baadhi ya wanasiasa walivyodai. “Naamini kuwa enzi za kuchochea jamii moja dhidi ya nyingine zimeisha. Wale wanaotaka kuwarejesha Wakenya katika enzi hizi wanaishi katika nchi nyingine,” ikasema taarifa iliyotumwa kwa vyombo vya habari na msemaji wa Odinga Bw Dennis Onyango. Bw Odinga alisema madai kama hayo yanaenda kinyume na “moyo wa kujenga Kenya yenye umoja na ufanisi kutokana na makabila na maeneo mengi”Alisema viongozi wa kisiasa wanafaa kuwa katika mstari wa mbele kuendeleza umoja na kuwahimiza wafuasi wao kutumia uwezo na rasilimali walizo nazo kujiendeleza na kustawisha Kenya. “Sherehe za Madaraka Dei mnamo Juni 1, na shughuli zilizotangulia zinaenda sambamba na mtindo ulioanzishwa mnamo 2013 wa kutoa nafasi kwa kaunti mbalimbali kuonyesha yale ambayo zinaweza kuchangia, kwa ushirikiano na serikali ya kitaifa, katika ustawi wa Kenya. ”“Hakuna mradi hata mmoja uliozinduliwa kabla ya sherehe za Madaraka Dei unaoendeshwa na kaunti ya Kisumu. Hii ni miradi ya kitaifa ambayo inalenga kufaidi Wakenya wote, husasan wanaotoka ukanda wa Magharibi ya Kenya,” Bw Odinga akafafanua. Akionekana kuwajibu wanasiasa wa Magharibi, Waziri huyo mkuu wa zamani alieleza kwamba ukarabati wa reli ya zamani kutoka Nakuru hadi Kisumu, utaendelezwa hadi Butere katika kaunti ya Kakamega.“Reli hiyo si ya kipekee inayofanyiwa ukarabati. Reli nyingine ni ile inayotoka Nakuru kupitia Eldoret na kufika Malaba, mradi ambao utafaidi eneo la Rift Valley,” Bw Odinga akaeleza.Lakini Bw Mokua aliongeza kuwa ni Rais Kenyatta ambaye amesababisha kiongozi huyo wa ODM kujipata katika hali hiyo. Hii, anasema ni kwa sababu tangu waliporidhiana kisiasa mnamo Machi 9, Rais Kenya hakujitwika wajibu wa kufanya mikutano ya pamoja na Bw Odinga katika sehemu mbalimbali nchini kama njia ya kupalilia umoja wa kitaifa. “Japo Rais Kenyatta na Raila walisema handisheki ililenga kupalilia umoja wa kitaifa na kwamba wangezunguka kote nchini kuhubiri maridhiano, hilo halikufanyika. Hata kabla ya mlipuko wa Covid-19 mwaka jana, Rais hakuwahi kuandamana na Raila kwenye ziara zake za kuzindua miradi ya maendeleo katika maeneo mengine isipokuwa Nyanza. Hii imechangia kuwepo kwa dhana kwamba Raila ni kiongozi wa Nyanza pekee,” anasema.Kauli yake, inaungwa mkono na Bw Martin Andati ambaye anasema kuwa licha ya kwamba handisheki ilionekana kama daraja la kumwezesha Bw Odinga kufikia Canaan, sasa imegeuka kuwa jinamizi la kusambaratisha ndoto hiyo. “Uchaguzi mkuu unapokaribia, mahasidi wa Raila wataendeleza dhana kwamba amenyima maeneo mengine matunda ya handisheki. Itamlazimu kujizatiti kuondoa dhana hiyo uchaguzi mkuu unapokaribia,” anashauri Bw Andati. Hatukutengewa fedha za referenda, IEBC yafafanua TUME Huru ya Uchaguzi na Mipaka (IEBC) imefafanua kuwa Sh14.5 bilioni ilizotengewa katika bajeti iliyosomwa na Waziri wa Fedha Ukur Yatani sio za kufadhili kura ya maamuzi. Kaimu Afisa Mkuu Mtendaji wa tume hiyo Hussein Marjan Ijumaa alinukuliwa akisema kuwa fedha hizo ni za kufadhili maandalizi ya uchaguzi mkuu ujao na kuendeleza shughuli za kawaida za IEBC.“Fedha za kura ya maamuzi sio sehemu ya Sh14.5 bilioni ambazo IEBC imetangewa katika bajeti ya mwaka wa kifedha wa 2021/2022. Fedha hizo ni za kufadhili shughuli zetu ya kiusimamizi na matayarisho ya uchaguzi mkuu ujao,” akaeleza.Kauli yake inashahibiana na yake kiongozi wa wachache katika bunge la kitaifa John Mbadi ambaye alisema IEBC haingetengewa fedha za kura ya maamuzi “kwa sababu ya suala kuhusu uhalali wa Mswada wa BBI ungali mahakamani”. “Kamati ya Bajeti haingetenga fedha za kufadhili kura ya maamuz kwa sababu hatima ya shughuli hiyo bado haijaamuliwa na mahakama. Hatuwez kutenga fedha kwa shughuli ambayo hatujui kama itaendelea ua la. Sehemu kubwa ya fedha zilizotengewa IEBC zitatumiwa katika shughuli za usajili wa wapiga kura wapya, ununuzi wa vifaa vya uchaguzi na shughuli nyinginezo,” Bw Mbadi akaambia Taifa Leo baada ya usomaji wa bajeti katika majengo ya bunge, Alhamisi. Kesi hiyo imewasilishwa na Rais Uhuru Kenyatta, Kiongozi wa ODM Raila Odinga na IEBCWanapinga uamuzi wa majaji matano wa Mahakama Kuu ambao mwezi jana walitaja mchakato huo kama ulikiuka Katiba na hivyo haramu.Uamuzi huo ulitolewa na majaji Joel Ngugi, George Odunga, Chache Mwita na Bi Teresia Matheka. Mwaka jana Mwenyekiti wa IEBC Wafula Chebukati aliwaambia wabunge wanachama wa Kamati ya Bunge Kuhusu Haki na Masuala ya Kikatiba (JLAC) kwamba tume hiyo inahitaji Sh14 bilioni kuendesha kura ya maamuzi.Ijumaa, Bw Marjan alithibitisha kuwa kiasi hicho cha fedha ndicho kinahitajika kufadhili maandalizi na uendeshaji wa kura ya maamuzi. “Tulikuwa tumewasilisha bajeti na mipango yetu ya maandalizi ya kura ya maamuzi kwa Hazina ya Kitaifa kabla ya mahakama kuu kutoa uamuzi wa kusitisha shughuli ya marekebisho ya Katiba.” akaeleza. Hukumu yake itajumuisha kufanya kazi ya jamii katika Shule ya Upili ya Kutwa ya Kilingot chini ya usimamizi wa mwalimu mkuu wa shule hiyo na mzee wa kijiji wa eneo hilo.Anadaiwa kufanya kosa hilo mnamo Januari 21 mwaka huu katika kijiji cha Kingoi, Kaunti Ndogo ya Baringo Kaskazini. Hakimu alisema kuwa kulingana na mapendekezo yaliyowasilishwa mahakamani, aliona ikiwa heri kumpa mshtakiwa kifungo cha nje badala ya gerezani.Vile vile, aliagiza mshtakiwa kufanyiwa ukaguzi kuhusu matumizi ya mihadarati na kupewa ushauri maalum. Mlalamishi, aliyetambuliwa kama Lydia Chepkwony, aliiambia mahakama kuwa wakati wa tukio hilo, alikuwa dukani mwake akiendelea na shughuli zake kama kawaida.Hata hivyo, mwendo wa saa moja unusu jioni, mshtakiwa alifika na kumwambia kumuuzia nyanya. Alipomwitisha pesa, alikataa kulipa.Kulingana na mlalamishi, mshtakiwa aliingia kwa nguvu katika duka lake ambapo alichukua kisu na kujaribu kumdunga.Aliiambia mahakama kuwa aliokolewa na kakake, aliyekuwa nje ya duka hilo baada ya kufanikiwa kumnyang’anya kisu hicho. Mhudumu wa bodaboda anusurika kifo kwa kichapo Maafisa wa polisi katika kaunti ya Nyamira jana walilazimika kufyatua risasi hewani ili kumuokoa mhudumu mmoja wa bodaboda aliyekuwa akipigwa na wenzake kwa kosa la kumuibia mteja wake zaidi ya Sh 100, 000. Bw Benard Obwoge, anasemekana kumuibia mwanamke anayehudumu kwenye duka la Mpesa sokoni Kebirigo baada ya kumbeba kutoka sehemu za Rirumi. Katika tukio tofauti jana, wakazi waliokuwa na ghadhabu katika eneo la Kijauri walipania kumteketeza mshukiwa mwingine wa mbuzi lakini akaokolewa na msamaria mwema aliyekuwa akipita na gari lake.Mbuzi hao watatu walisemekana kuibwa kutoka mojawapo ya sehemu za Nyansiongo lakini jamaa huyo akawahiwa. Magavana tumbototo kuhusu miradi waliyoanza MAGAVANA wanaohudumu katika mihula yao ya mwisho wana wasiwasi kuhusu sifa watakazoacha baada ya miradi mingi waliyoanzisha mara tu baada ya kuchaguliwa kukwama. Magavana wengi wameendelea kuanzisha miradi mipya katika kaunti zao baada ya ile iliyoanzishwa awali kutomalizika kufikia sasa.Baadhi ya miradi hiyo ilianzishwa tangu 2014 lakini haijamalizika mingi haijakamilika hadi leo. Wengi wanahofia huenda isiwafae wenyeji kwa namna yoyote ile hata baada ya kutengewa mamilioni ya fedha.Kutokana na hofu hiyo, wengi wanailaumu Wizara ya Fedha kwa kuwa kikwazo kikuu kuhusu ukamilishaji wake, kwa kuchelewesha fedha inazotoa kwa serikali za kaunti. Baadhi ya miradi hiyo ni shule, barabara, vituo vya afya na maeneo ya michezo. Miradi mingine hata haijawahi kuanza kutekelezwa licha ya kutengewa mamilioni ya pesa.Katika Kaunti ya Kakamega, mzozo umeibuka kati ya Gavana Wycliffe Oparanya na Seneta Cleophas Malala baada ya Bw Malala kumwambia gavana kuhakikisha miradi yote iliyoanzishwa na serikali yake imekamilika kufikia mwaka ujao. Baadhi ya miradi iliyokwama katika kaunti hiyo ni uimarishaji wa Uwanja wa Michezo wa Bukhungu kufikia kiwango cha kimataifa na ukamilishaji wa Hospitali ya Rufaa na Mafunzo ya Kaunti kwa gharama ya Sh6 bilioni. Miradi mingine ni Kiwanda cha Majanichai cha Global katika eneo la Shinyalu cha Sh300 milioni. Mradi huo ulizinduliwa mnamo 2017 ijapokuwa hakuna shughuli zozote za ujenzi ambazo zimekuwa zikiendelea tangu wakati huo. Katika Kaunti ya Busia, kiwanda cha kutengeneza sharubati kilicho katika eneo la Ikapolok, Teso Kaskazini hakijawahi kukamilika. Hii ni licha ya kuzinduliwa miaka sita iliyopita. Kiwanda hicho kilikisiwa kugharimu Sh1.5 milioni. Kiwanda cha kutengeneza mbolea katika eneo la Korinda na kile cha kutengeneza mihogo katika eneo la Simba Chai, eneobunge la Teso Kusini pia havijaanza kufanya kazi. Ujenzi wa viwanda hivyo ulianza mnamo 2014. Jengo lililoanza kujengwa wakati wa utawala wa Hayati Daniel arap Moi limetengewa Sh500 milioni katika bajeti ya mwaka wa fedha wa 2021/2022 iliyosomwa Alhamisi na waziri wa Fedha Ukur Yattani. Jengo hilo la Makao Makuu ya Baraza la Mtihani (Knec, maarufu kama Jumba la Mtihani, lilianza kujengwa miaka 33 iliyopita na kufikia sasa halijakamilika.Katika bajeti ya mwaka uliopita wa fedha (2019/2020), jumba hilo pia lilitengewa Sh395 milioni. Wabunge wameonya kuwa watawachukulia hatua wahusika iwapo jumba hilo halitakamilika mwaka huu.Kamati ya Bunge kuhusu Elimu, sasa inashutumu baadhi ya maafisa serikalini kwa kujinufaisha wao binafsi kutokana na mradi huo kila mwaka. Mwenyekiti wa Kamati ya Elimu katika Bunge la Kitaifa Florence Mutua aliambia Taifa Jumapili kuwa kuna baadhi ya watu katika baraza la Knec ambao wamekuwa wakinufaika na mradi huo.“Ni aibu kwamba kujikokota kwa mradi huo ni sherehe kwa baadhi ya maafisa Knec. “Jumba hilo ni sharti likamilike mwaka huu ili liokoe Sh110 milioni za walipa ushuru ambazo baraza la Knec limekuwa likilipa kodi ya nyumba kila mwaka ,” akasema Bi Mutua bila kuwataja.Mbunge wa Kisauni Ali Mbogo alihoji ni kwa nini jumba la Mtihani limekuwa likitengewa fedha kila mwaka lakini halijawahi kukamilika. “Miaka 33 ni muda mrefu sana. Jumba hilo lilifaa kukamilika miaka mingi iliyopita. Bunge linafaa kuwachukulia hatua wahusika kwani fedha zinazotumika ni za walipa ushuru,” akasema Bw Mbogo.Kamati ya Bunge kuhusu Bajeti imeonya wizara za serikali dhidi ya kuanzisha miradi mipya kabla ya kukamilisha iliyopo. Kamati hiyo inayoongozwa na mbunge wa Kieni Kanini Kega imeonya kuwa wizara itakayoanzisha miradi mipya kabla ya kukamilisha iliyoko, itapunguziwa bajeti.Lengo la kujenga jumba la Mtihani ilikuwa kuhakikisha kuwa shughuli zote za Knec zinafanyika ndani ya jengo moja katika mtaa wa South C, karibu na Barabara ya Mombasa jijini Nairobi. Watu 13 wajeruhiwa katika shambulizi WATU wasiopungua 13 walijeruhiwa, wawili miongoni mwao wakiachwa hali mahututi, katika kisa cha ufyatuaji risasi kilichotokea jana kwenye jimbo la Austin, Texas. Milio ya risasi ilizuka kabla tu ya saa saba na dakika ishirini na tano usiku kwenye mtaa wa Sixth Street, eneo lililojaa vilabu na hoteli.Barabara hiyo ilifungwa ili kuzuia magari kupita shambulizi hilo lilipokuwa likifanyika, kwa mujibu wa Kaimu Afisa Mkuu wa Polisi, Austin, Joseph Chacon. “Maafisa wetu walichukua hatua haraka,”“Waliweza kuanza mara moja shughuli za kuokoa maisha ya wahasiriwa wengi, ikiwemo matumizi ya vifaa muhimu na vifuniko vya vifua,” alisema. Mshambulizi hakukamatwa mara moja huku kiini cha shambulizi hilo kikiwa hakijulikani. Kwa nini kahawa imemwagika na si vinginevyo? Kwa sababu mtu amekugonga. Wakati mwingine si jibu sahihi. Kahawa imemwagika na si vinginevyo kwa sababu kwenye kikombe palikuwemo kahawa tu na sio chai. Pangekuwemo chai, chai ingemwagika. “Palipo na upendo, hakuna giza (Methali ya Burundi). Mawazo ya kusaidia wengine ni mawazo safi. “Lengo letu la kwanza katika maisha haya ni kuwasaidia wengine. Kama huwezi kuwasaidia wengine usiwaumize,” alisema Dalailama.Kuna profesa aliyetembelewa na wanafunzi wake wa zamani. Walikuwa na wake zao au waume zao na watoto. Walimweleza wanavyokuwa na msongo wa mawazo kazini. Walimweleza kuwa wanakabili mateso. Aliwakaribisha kunywa kahawa. Ilikuwa imewekwa kwenye vikombe mbalimbali: vya rangi ya dhahabu, vya plastiki, vya udongo kutaja aina chache. Walipigana vikumbo kuchukua vya rangi ya dhahabu. Aliwaambia kuwa kama walivyopigana vikumbo kuchukua vikombe vya dhahabu, hili ndilo linawaletea msongo wa mawazo hata kazini. Jambo dogo linalowatofautisha hapa ni mtazamo. Hoja si rangi ya kikombe bali kilichomo. Hoja si aina ya kazi au cheo bali kilichomo. Kenya imechanja tena wanamichezo 2,000 na wanaotangamana –Waziri Amina WIZARA ya Michezo imefichua kuwa wanamichezo 2,000 wamepokea chanjo ya pili juma hili ya ugonjwa wa covid-19 kupitia kwa ushirikiano na Wizara ya Afya na Shirika la Huduma za Jiji la Nairobi (NMS). Idadi hiyo pia inajumuisha watu wanaotangamana sana na wanamichezo, ambao ni maafisa wa timu hizo, na maafisa kutoka kwa wizara hizo.Waziri wa Michezo Amina Mohamed alisema kuwa zoezi lililokamilika Ijumaa lililenga timu zinazojiandaa kushiriki Olimpiki mnamo Julai 23 hadi Agosti 8 na Olimpiki ya Walemavu mnamo Agosti 24 hadi Septemba 5 mjini Tokyo, Japan. Timu hizo ni Shujaa na Lionesses, ambazo timu za taifa za raga ya wachezaji saba kila upande za wanaume na wanawake mtawalia, Malkia Strikers (voliboli ya kinadada), wanariadha, kikosi cha Olimpiki ya Walemavu, ulengaji shabaha kwa kutumia bunduki, judo na taekwondo. “Chanjo hiyo pia ilipeanwa kwa timu za taifa zinazojiandaa kwa mashindano ya Afrika ama Dunia zikiwemo Kabaddi, Harambee Starlets, Harambee Stars na mpira wa vikapu. Wafanyakazi wa Mbio za Magari za Dunia za Safari Rally pia walichanjwa,” alisema waziri huyo. Wizara ya Michezo ilishukuru Waziri wa Afya Mutahi Kagwe na NMS kwa kuwasilisha chanjo hizo na usaidizi kwa timu zinazojiandaa kushiriki michezo.Pia, ilishukuru serikali za kaunti za Mombasa, Uasin Gishu na Elgeyo Marakwet kwa kuhusika katika chanjo ya wanamichezo wanaoishi nje ya Nairobi. “Ningependa kuhakikishia wanamichezo wote waliopata chanjo ya kwanza kuwa Wizara itahakikisha wanapokea chanjo ya pili mara tu dozi hizo zitapatikana,” alisema Mohamed.Alifichua kuwa wanafurahi kuwa wanamichezo waliochanjwa mara ya kwanza ndani na nje ya Kenya katika siku 30 zilizopita, hawajapatikana na virusi vya corona. “Tuna matumaini makubwa kuwa hakutakuwepo na visa vya maambukizi tunapojiandaa kwa mashindano ya Olimpiki, mechi za kufuzu kushiriki Kombe la Dunia, Safari Rally, Riadha za Dunia za Under-20 na mashindano mengine ya kimataifa.” Kenya imechanja tena wanamichezo 2,000 na wanaotangamana –Waziri Amina WIZARA ya Michezo imefichua kuwa wanamichezo 2,000 wamepokea chanjo ya pili juma hili ya ugonjwa wa covid-19 kupitia kwa ushirikiano na Wizara ya Afya na Shirika la Huduma za Jiji la Nairobi (NMS). Idadi hiyo pia inajumuisha watu wanaotangamana sana na wanamichezo, ambao ni maafisa wa timu hizo, na maafisa kutoka kwa wizara hizo.Waziri wa Michezo Amina Mohamed alisema kuwa zoezi lililokamilika Ijumaa lililenga timu zinazojiandaa kushiriki Olimpiki mnamo Julai 23 hadi Agosti 8 na Olimpiki ya Walemavu mnamo Agosti 24 hadi Septemba 5 mjini Tokyo, Japan. Timu hizo ni Shujaa na Lionesses, ambazo timu za taifa za raga ya wachezaji saba kila upande za wanaume na wanawake mtawalia, Malkia Strikers (voliboli ya kinadada), wanariadha, kikosi cha Olimpiki ya Walemavu, ulengaji shabaha kwa kutumia bunduki, judo na taekwondo. “Chanjo hiyo pia ilipeanwa kwa timu za taifa zinazojiandaa kwa mashindano ya Afrika ama Dunia zikiwemo Kabaddi, Harambee Starlets, Harambee Stars na mpira wa vikapu. Wafanyakazi wa Mbio za Magari za Dunia za Safari Rally pia walichanjwa,” alisema waziri huyo. Wizara ya Michezo ilishukuru Waziri wa Afya Mutahi Kagwe na NMS kwa kuwasilisha chanjo hizo na usaidizi kwa timu zinazojiandaa kushiriki michezo.Pia, ilishukuru serikali za kaunti za Mombasa, Uasin Gishu na Elgeyo Marakwet kwa kuhusika katika chanjo ya wanamichezo wanaoishi nje ya Nairobi. “Ningependa kuhakikishia wanamichezo wote waliopata chanjo ya kwanza kuwa Wizara itahakikisha wanapokea chanjo ya pili mara tu dozi hizo zitapatikana,” alisema Mohamed.Alifichua kuwa wanafurahi kuwa wanamichezo waliochanjwa mara ya kwanza ndani na nje ya Kenya katika siku 30 zilizopita, hawajapatikana na virusi vya corona. “Tuna matumaini makubwa kuwa hakutakuwepo na visa vya maambukizi tunapojiandaa kwa mashindano ya Olimpiki, mechi za kufuzu kushiriki Kombe la Dunia, Safari Rally, Riadha za Dunia za Under-20 na mashindano mengine ya kimataifa.” Mtandao wa ‘Ardhi Sasa’ utaweza kuzima matapeli wa ardhi Nairobi na Kenya kwa jumla? MUDA unazidi kuyoyoma tangu ubomoaji wa majengo ufanyike katika eneo la Kware, Kaunti Ndogo ya Njiru, kiungani mwa jiji la Nairobi. Matumaini ya wahasiriwa kupata haki, yanaendelea kufifia serikali ikisalia kimya, huku wakihangaika kusukuma gurudumu la maisha.Waathiriwa walikuwa wakazi waliojiweza, ila sasa wengi wao hawana uwezo.Zaidi ya watu 5, 000 waliachwa bila makao, kufuatia ubomozi huo ulioanza usiku wa kuamkia Machi 26, 2021. Ulitekelezwa kwa muda wa siku kadhaa, chini ya ulinzi mkali wa vikosi vya pamoja vya usalama.Kulingana na Jacinta Wanjiku Macharia, ambaye ni mke na mama wa mtoto mmoja, zoezi la kuangusha majengo lilianza mwendo wa saa tisa alfajiri. “Tuliamshwa na gesi ya vitoa machozi iliyorushwa na maafisa wa usalama saa tisa alfajiri, tukitakiwa kuondoka mara moja,” Jecinta anadokeza.Nyumba yake ilikuwa kati ya zilizotanguliwa.Hakuna alichoweza kunusuru, ila mavazi waliyokuwa nayo mwilini. Anachoshukuru Mungu ni kuokoa mwanawe mwenye umri wa miaka mitatu. Jacinta ni mjamzito na anatarajia kujifungua wakati wowote kuanzia sasa.Anasema, mahandaki yalichimbwa, katika kile kilionekana kama kuzuia wakazi walioathirika kusafirisha vifaa na mali ambayo wangeweza kuokoa.Chini ya dakika na saa chache, makazi yake yakafanywa vipande vya saruji, changarawe na mawe yasiyo na maana. Naye Michael Mwangi, mwathiriwa mwingine anakadiria hasara ya mali yenye thamani ya Sh4 milioni.“Kando na nyumba yangu kubomolewa, nilikuwa na duka la vifaa vya ujenzi, ambalo sasa ni historia. Ninahisi uchungu nikikumbuka jasho langu lilivyoangushwa chini ya saa chache,” Mwangi analia. Maelezo ya watatu hao yakiashiria walinunua vipande vyao vya ardhi ipatayo miaka mitatu iliyopita, imebainika eneo la Kware limekuwa na mzozo wa umiliki kwa zaidi ya miaka 20.Kampuni ya Njiru Ageria imetajwa kuwa mmiliki. Wahasiriwa wanahoji vyeti walivyokabidhiwa baada ya ununuzi vinaonyesha ardhi hiyo ni mradi wa maskwota, unaomilikiwa na Investors Settlement Field.“Ni muhimu kabla ya kununua ardhi upitie afisi ya serikali iliyoko karibu, kama vile chifu, ili kupata historia ya eneo unalonuwia kununua ploti au shamba kuwekeza. “Hilo litasaidia kujua uhalisia wa umiliki na endapo ardhi unayolenga ina mzozo,” akashauri afisa mmoja wa utumishi wa umma Kware, na aliyeomba kubana majina yake kwa sababu haruhusiwi kuzungumza na wanahabari. Jacinta Wanjiku na Eunice Wachira wanaiambia Taifa Leo Dijitali kwamba walinunua vipande vyao vya ploti mwaka wa 2018.“Kwa ushirikiano na mume wangu ambaye huchuuza malimali kwa wilibaro tulijinyima tukanunua ploti ambayo sasa haipo, kima cha Sh330, 000 na kuiboresha kwa zaidi ya Sh400, 000 kuwa makao,” Wanjiku anadokeza. Ardhi ya Wanjiku ilikuwa yenye ukubwa wa mita 30 kwa 60. Eunice anasema wakati wa kununua kipande chao, mume wake alikuwa dereva wa matrela ya masafa marefu.Aidha, walikinunua Sh280, 000, na ambacho kina ukubwa wa mita 30 kwa 60 pia. “Tulichukua mkopo wa Sh800, 000 kufanya ujenzi wa makao ambayo sasa ni mahame,” Eunice anaelezea. Huku umiliki eneo lililoathirika ukisalia kitendawili kilichokosa mteguzi, chifu wa kata ya Njiru, Teresia Wambui kwenye mahojiano ya kipekee alisema ardhi hiyo ni ya kibinafsi, na haihusishwi na serikali.“Siku ya tukio nilipigiwa simu mwendo wa saa kumi alfajiri. Sikuwa nimearifiwa chochote na ubomoaji ulinifikia kwa mshangao,” Wambui akasema. Idara ya usalama eneo hilo nayo haikuwa radhi kueleza ikiwa ardhi hiyo yenye utata ni mali ya unyakuzi au la.“Ilikuwa oparesheni ya vikosi vya pamoja, na hilo linapojiri halina jawabu,” akasema Paul Wambugu OCPD Kayole, akikwepa kueleza iwapo kulikuwa na amri ya korti. Ni bomoabomoa ambayo wahasiriwa wameendelea kusalia na maswali chungu nzima, kwa nini shughuli ya aina hiyo itekelezwe kipindi ambacho janga la Covid-19 linaendelea kusaga uchumi. Isitoshe, ubomozi ulifanyika siku ambayo Rais Uhuru Kenyatta alitangaza amri ya ama kuingia au kutoka kaunti tano, ikiwemo Nairobi, zilizotajwa kuwa hatari katika maambukizi ya virusi vya corona.Amri hiyo hata hivyo iliondolewa mwezi mmoja baadaye.Walioathirika wasingeweza kusafiri mashambani, wanakotoka ili kuendelea kusukuma gurudumu la maisha. Ubomozi wa eneo la Kware si wa kwanza kushuhudiwa katika Kaunti ya Nairobi.Eneo la Ruai, Embakasi, Kariobangi na Zimmerman, yameshuhudia ubomoaji sawa na huo.Ni bomoabomoa ya makao ya Wakenya waliojinyima mengi ili kuwekeza, inayoibua maswali mazito kuhusu uhalisia wa umiliki wa ardhi Nairobi na pia maeneo mengine nchini ambayo hushuhudia taswira kama hiyo. Visa vya unyakuzi wa ardhi ya kibinafsi na pia umma zipo na hushuhudiwa mara kwa mara maeneo tofauti nchini, ila hili suala la Nairobi linazidi kuibua maswali ikiwa ni njama, mchakato na mtandao wa utapeli unaosakatwa. Umewadia wakati Wizara ya Ardhi na taasisi husika ziwajibike ili kuokoa Wakenya wasio na hatia wanaponunua ploti au mashamba.Sidhani ikiwa kuna mtu mwenye akili razini anaweza kuhatarisha raslimali zake katika mpango wenye utata, hasa masuala ya ardhi. Yote tisa, kumi mpango wa utoaji huduma za mashamba kwa njia ya kidijitali uliozinduliwa Aprili 27, 2021 na Rais Uhuru Kenyatta unasubiriwa kuona iwapo utasaidia kuangazia kero ya utapeli na unyakuzi wa ardhi nchini. “Leo imekuwa siku ya historia Kenya kupiga hatua mbele, kupitia uzinduzi wa mtandao wa kitaifa kusaidia katika utoaji wa huduma za ardhi,” akasema Rais Kenyatta wakati wa uzinduzi wa mpango huo.Aidha, mtandao huo maarufu kama ‘Ardhi Sasa’ umetajwa kuwa utawezesha wanunuzi kupiga msasa uhalisia wa ardhi wanayolenga. Kulingana na kiongozi wa nchi, teknolojia hiyo ya kidijitali vilevile itasaidia kuondoa mtandao wa matapeli wa mashamba Kenya.“Wakenya wengi wameteseka sana kwa kununua mashamba ambayo hayapo, hewa, mashamba ambayo yameuziwa mtu mwingine na mengine hatimiliki kubadilishwa na matapeli. MUDA unazidi kuyoyoma tangu ubomoaji wa majengo ufanyike katika eneo la Kware, Kaunti Ndogo ya Njiru, kiungani mwa jiji la Nairobi.Matumaini ya wahasiriwa kupata haki, yanaendelea kufifia serikali ikisalia kimya, huku wakihangaika kusukuma gurudumu la maisha. Waathiriwa walikuwa wakazi waliojiweza, ila sasa wengi wao hawana uwezo.Zaidi ya watu 5, 000 waliachwa bila makao, kufuatia ubomozi huo ulioanza usiku wa kuamkia Machi 26, 2021.Ulitekelezwa kwa muda wa siku kadhaa, chini ya ulinzi mkali wa vikosi vya pamoja vya usalama. Kulingana na Jacinta Wanjiku Macharia, ambaye ni mke na mama wa mtoto mmoja, zoezi la kuangusha majengo lilianza mwendo wa saa tisa alfajiri.“Tuliamshwa na gesi ya vitoa machozi iliyorushwa na maafisa wa usalama saa tisa alfajiri, tukitakiwa kuondoka mara moja,” Jecinta anadokeza. Nyumba yake ilikuwa kati ya zilizotanguliwa.Hakuna alichoweza kunusuru, ila mavazi waliyokuwa nayo mwilini. Anachoshukuru Mungu ni kuokoa mwanawe mwenye umri wa miaka mitatu.Jacinta ni mjamzito na anatarajia kujifungua wakati wowote kuanzia sasa. Anasema, mahandaki yalichimbwa, katika kile kilionekana kama kuzuia wakazi walioathirika kusafirisha vifaa na mali ambayo wangeweza kuokoa.Chini ya dakika na saa chache, makazi yake yakafanywa vipande vya saruji, changarawe na mawe yasiyo na maana. Kwa mujibu wa masimulizi ya mama huyu wa watoto wawili, siku ya tukio alikuwa amepeleka mvulana wake mdogo kliniki katika Hospitali ya Kitaifa ya Kenyatta (KNH).“Tuliporejea, tulipata maafisa chungu nzima wa polisi wakishika doria na kufurusha watu. Mali yangu yalipotelea humo, sikuweza kuingia,” Eunice anafichua, akisema baadaye alirejea na kuokoa tangi la maji pekee. Naye Michael Mwangi, mwathiriwa mwingine anakadiria hasara ya mali yenye thamani ya Sh4 milioni.“Kando na nyumba yangu kubomolewa, nilikuwa na duka la vifaa vya ujenzi, ambalo sasa ni historia. Ninahisi uchungu nikikumbuka jasho langu lilivyoangushwa chini ya saa chache,” Mwangi analia. Huku Mwangi akitegemea vibarua vya hapa na pale, anashangaa atakavyoweza kuinuka afike kimaendeleo alipokuwa.Maelezo ya watatu hao yakiashiria walinunua vipande vyao vya ardhi ipatayo miaka mitatu iliyopita, imebainika eneo la Kware limekuwa na mzozo wa umiliki kwa zaidi ya miaka 20. Kampuni ya Njiru Ageria imetajwa kuwa mmiliki.Wahasiriwa wanahoji vyeti walivyokabidhiwa baada ya ununuzi vinaonyesha ardhi hiyo ni mradi wa maskwota, unaomilikiwa na Investors Settlement Field.“Ni muhimu kabla ya kununua ardhi upitie afisi ya serikali iliyoko karibu, kama vile chifu, ili kupata historia ya eneo unalonuwia kununua ploti au shamba kuwekeza. “Hilo litasaidia kujua uhalisia wa umiliki na endapo ardhi unayolenga ina mzozo,” akashauri afisa mmoja wa utumishi wa umma Kware, na aliyeomba kubana majina yake kwa sababu haruhusiwi kuzungumza na wanahabari. Jacinta Wanjiku na Eunice Wachira wanaiambia Taifa Leo Dijitali kwamba walinunua vipande vyao vya ploti mwaka wa 2018.“Kwa ushirikiano na mume wangu ambaye huchuuza malimali kwa wilibaro tulijinyima tukanunua ploti ambayo sasa haipo, kima cha Sh330, 000 na kuiboresha kwa zaidi ya Sh400, 000 kuwa makao,” Wanjiku anadokeza. Ardhi ya Wanjiku ilikuwa yenye ukubwa wa mita 30 kwa 60.Eunice anasema wakati wa kununua kipande chao, mume wake alikuwa dereva wa matrela ya masafa marefu.Aidha, walikinunua Sh280, 000, na ambacho kina ukubwa wa mita 30 kwa 60 pia. “Tulichukua mkopo wa Sh800, 000 kufanya ujenzi wa makao ambayo sasa ni mahame,” Eunice anaelezea. Huku umiliki eneo lililoathirika ukisalia kitendawili kilichokosa mteguzi, chifu wa kata ya Njiru, Teresia Wambui kwenye mahojiano ya kipekee alisema ardhi hiyo ni ya kibinafsi, na haihusishwi na serikali.“Siku ya tukio nilipigiwa simu mwendo wa saa kumi alfajiri. Sikuwa nimearifiwa chochote na ubomoaji ulinifikia kwa mshangao,” Wambui akasema. Idara ya usalama eneo hilo nayo haikuwa radhi kueleza ikiwa ardhi hiyo yenye utata ni mali ya unyakuzi au la.“Ilikuwa oparesheni ya vikosi vya pamoja, na hilo linapojiri halina jawabu,” akasema Paul Wambugu OCPD Kayole, akikwepa kueleza iwapo kulikuwa na amri ya korti. Ni bomoabomoa ambayo wahasiriwa wameendelea kusalia na maswali chungu nzima, kwa nini shughuli ya aina hiyo itekelezwe kipindi ambacho janga la Covid-19 linaendelea kusaga uchumi.Isitoshe, ubomozi ulifanyika siku ambayo Rais Uhuru Kenyatta alitangaza amri ya ama kuingia au kutoka kaunti tano, ikiwemo Nairobi, zilizotajwa kuwa hatari katika maambukizi ya virusi vya corona. Amri hiyo hata hivyo iliondolewa mwezi mmoja baadaye.Walioathirika wasingeweza kusafiri mashambani, wanakotoka ili kuendelea kusukuma gurudumu la maisha.“Endapo ilikuwa ardhi ya unyakuzi kama wanavyodai, kwa nini wasingetueleza mapema tuondoe mali yetu badala ya uharibifu wa aina hiyo? Kilikuwa kitendo cha ukatili na kukosa utu,” Jacinta Wanjiku anasema, akielezea kushangazwa kwake. Ubomozi wa eneo la Kware si wa kwanza kushuhudiwa katika Kaunti ya Nairobi.Eneo la Ruai, Embakasi, Kariobangi na Zimmerman, yameshuhudia ubomoaji sawa na huo.Ni bomoabomoa ya makao ya Wakenya waliojinyima mengi ili kuwekeza, inayoibua maswali mazito kuhusu uhalisia wa umiliki wa ardhi Nairobi na pia maeneo mengine nchini ambayo hushuhudia taswira kama hiyo. Visa vya unyakuzi wa ardhi ya kibinafsi na pia umma zipo na hushuhudiwa mara kwa mara maeneo tofauti nchini, ila hili suala la Nairobi linazidi kuibua maswali ikiwa ni njama, mchakato na mtandao wa utapeli unaosakatwa. Umewadia wakati Wizara ya Ardhi na taasisi husika ziwajibike ili kuokoa Wakenya wasio na hatia wanaponunua ploti au mashamba.Sidhani ikiwa kuna mtu mwenye akili razini anaweza kuhatarisha raslimali zake katika mpango wenye utata, hasa masuala ya ardhi. Yote tisa, kumi mpango wa utoaji huduma za mashamba kwa njia ya kidijitali uliozinduliwa Aprili 27, 2021 na Rais Uhuru Kenyatta unasubiriwa kuona iwapo utasaidia kuangazia kero ya utapeli na unyakuzi wa ardhi nchini. “Leo imekuwa siku ya historia Kenya kupiga hatua mbele, kupitia uzinduzi wa mtandao wa kitaifa kusaidia katika utoaji wa huduma za ardhi,” akasema Rais Kenyatta wakati wa uzinduzi wa mpango huo.Aidha, mtandao huo maarufu kama ‘Ardhi Sasa’ umetajwa kuwa utawezesha wanunuzi kupiga msasa uhalisia wa ardhi wanayolenga. Kulingana na kiongozi wa nchi, teknolojia hiyo ya kidijitali vilevile itasaidia kuondoa mtandao wa matapeli wa mashamba Kenya.“Wakenya wengi wameteseka sana kwa kununua mashamba ambayo hayapo, hewa, mashamba ambayo yameuziwa mtu mwingine na mengine hatimiliki kubadilishwa na matapeli. “Hatua tuliyopiga leo (kuzindua mtandao wa Ardhi Sasa) itasaidia wanunuzi kupata hatimiliki halali,” akasema Rais Kenyatta, akiongeza kuwa uzinduzi huo ndio njia pekee kuondoa maovu ya ardhi ambayo yamekuwa yakishuhudiwa. “Hatua tuliyopiga leo (kuzindua mtandao wa Ardhi Sasa) itasaidia wanunuzi kupata hatimiliki halali,” akasema Rais Kenyatta, akiongeza kuwa uzinduzi huo ndio njia pekee kuondoa maovu ya ardhi ambayo yamekuwa yakishuhudiwa. Wanjiku akisimulia ubomoaji ulivyotekelezwa katika eneo la Kware, kuanzia asubuhi ya kuamkia Machi 26, 2021. Tungali kwenye mataa baada ya kubomolewa makao NI zaidi ya miezi miwili tangu ubomoaji wa makazi na majengo utekelezwe eneo la Kware, Njiru, Kaunti ya Nairobi. Ubomozi huo ulifanyika Machi 26, 2021 na kuendelezwa kwa muda wa siku kadhaa.Shughuli hiyo iliyoendeshwa chini ya ulinzi mkali wa vikosi vya pamoja vya maafisa wa usalama, iliacha zaidi ya watu 5, 000 bila makao. Jacinta Wanjiku Macharia ni miongoni mwa wahasiriwa wa ubomoaji huo, unaoutaja kuwa “haramu na uliokiuka haki za kibinadamu kipindi hiki taifa linang’atwa na virusi vya corona”.Wanjiku na ambaye ni mama wa mtoto mmoja, na chini ya wiki moja anasubiri kupata mtoto wa pili, anasema ubomozi ulianza alfajiri na mapema na hakuna alichoweza kunusuru. Mama huyu anasema alitumia maelfu ya pesa kufikia alipokuwa, ila sasa amerejeshwa chekechea kuanza upya safari ya maisha.Hajui atakapoanzia ila ni mwingi wa matumaini Mungu atampa neema kustahimili mkumbo wa hasara na mazito yaliyomfika, na kuanza kupalilia maisha yake tena na ya familia yake. Jacinta Wanjiku Macharia anasema alilemewa na msongo wa mawazo baada ya nyumba yake kubomolewa, akionyesha dawa anazotumia. “Ploti yangu niliinunua Sh330 mwaka wa 2018 na kuiboresha kwa zaidi ya Sh400, 000,” anafichua, akikadiria hasara ya ubomoaji huo.Kulingana na masimulizi yake, fedha hizo pamoja na mume wake walizikusanya kupitia kazi ya kijungu jiko. “Mume wangu hufanya uchuuzi wa malimali kwa wilibaro, tulisaidiana kununua ploti na kuijenga huku nikifanya vibarua vya hapa na pale. Nikikumbuka tulivyojinyima kuondokea nyumba za kukodi Nairobi sina sababu yoyote ile ya kutabasamu kwa serikali,” anaelezea akionekana kuzongwa na mawazo. Waathiriwa wakilalamikia kutendewa unyama na uhayawani, idara ya polisi nayo inasema ilikuwa oparesheni ya pamoja, na inapojiri haina majibu.“Ilikuwa oparesheni ya vikosi vya pamoja, na hilo linapojiri halina jawabu,” ansema Mkuu wa Kituo cha Polisi cha Kayole na ambacho kinajukumika kuimarisha shughuli za usalama eneo la Njiru, Bw Paul Wambugu. Kwa mujibu wa viongozi wa serikali eneo hilo, ardhi hiyo yenye utata inamilikiwa na kampuni ya Njiru Ageria.Cheti cha umiliki wa ploti ya Wanjiku kinasema aliuziwa na mradi wa maskwota, unaomilikiwa na Investors Settlement Field, sawa na wanunuzi wengine. Mama huyu akisubiri kujifungua juma lijalo, anasema hana mbele wala nyuma. Hajafanya maandalizi ya kutosha kukaribirisha malaika, mtoto wake wa pili.“Hata hivyo ninamshukuru Mungu kwa sababu ya tuzo ya uhai na kunijaalia mtoto wa pili, licha ya kuwa ninapitia mahangaiko chungu nzima,” Wanjiku anaelezea. Baada ya makazi yake kubomolewa, Wanjiku anasema alilemewa na msongo wa mawazo ikizingatiwa kuwa yuko katika hali ya ujauzito.Alihamia katika mtaa wa mabanda wa Mukuru Kwa Reuben, kiungani mwa jiji la Nairobi. Chumba chake, kimoja (single room) na cha mabati anachokodi Sh2, 000 kwa mwezi ki pembezoni mwa mto wa majitaka.“Mambo yalikuwa magumu na sikuwa na budi ila kutafuta huduma za matibabu,” akaambia Taifa Leo Dijitali wakati wa mahojiano nyumbani kwake, akionyesha dawa anazotumia kukabili msongo wa mawazo. Isitoshe, mazingira anayoishi ni yale ya nyumba kusombwa na maji mvua ya mafuriko inapokunya.“Ninakoishi ni eneo ambalo huskia nyumba zinasombwa na maji wakati wa mafuriko na kuchomeka kupitia nguvu za umeme, siwezi nikaacha mwanangu humu ninapotoka,” Wanjiku akasema. Licha ya hali yake, amelazimika kutumia stovu ya mafuta ya taa kufanya mapishi, jambo ambalo linahatarisha ujauzito wake.Akisubiri wakati wowote kujifungua kuanzia sasa, mumewe anaendeleza kazi yake ya uchuuzi. “Kwa siku mauzo ya malimali yakiwa bora hakosi kupata Sh200, mapato tunayotegemea kukithi riziki na kusukuma gurudumu la maisha,” anadokeza.Huku serikali ikionekana kupuuza waliobomolewa makao yao Kware, Njiru, Wanjiku anasema amemuachia Mwenyezi Mungu yote aliyopitishwa. Anaamini ipo siku atapata haki, hata ikiwa si hapa duniani, kwa waliotendea wahasiriwa wa Njiru unyama.“Tungali kwenye mataa baada ya kubomolewa makao, ila ninaamini Mungu yupo. Atatufungulia milango ya heri na Baraka,” Wanjiku anasisitiza. Jacinta Wanjiku Macharia akiwa kwenye chumba chake mtaa wa mabanda wa Mukuru Kwa Reuben, Nairobi akisimulia walivyofurushwa alfajiri na mapema Machi 26, 2021. Tungali kwenye mataa baada ya kubomolewa makao NI zaidi ya miezi miwili tangu ubomoaji wa makazi na majengo utekelezwe eneo la Kware, Njiru, Kaunti ya Nairobi. Ubomozi huo ulifanyika Machi 26, 2021 na kuendelezwa kwa muda wa siku kadhaa.Shughuli hiyo iliyoendeshwa chini ya ulinzi mkali wa vikosi vya pamoja vya maafisa wa usalama, iliacha zaidi ya watu 5, 000 bila makao. Jacinta Wanjiku Macharia ni miongoni mwa wahasiriwa wa ubomoaji huo, unaoutaja kuwa “haramu na uliokiuka haki za kibinadamu kipindi hiki taifa linang’atwa na virusi vya corona”.Wanjiku na ambaye ni mama wa mtoto mmoja, na chini ya wiki moja anasubiri kupata mtoto wa pili, anasema ubomozi ulianza alfajiri na mapema na hakuna alichoweza kunusuru. Mama huyu anasema alitumia maelfu ya pesa kufikia alipokuwa, ila sasa amerejeshwa chekechea kuanza upya safari ya maisha.Hajui atakapoanzia ila ni mwingi wa matumaini Mungu atampa neema kustahimili mkumbo wa hasara na mazito yaliyomfika, na kuanza kupalilia maisha yake tena na ya familia yake. Jacinta Wanjiku Macharia anasema alilemewa na msongo wa mawazo baada ya nyumba yake kubomolewa, akionyesha dawa anazotumia. “Ploti yangu niliinunua Sh330 mwaka wa 2018 na kuiboresha kwa zaidi ya Sh400, 000,” anafichua, akikadiria hasara ya ubomoaji huo.Kulingana na masimulizi yake, fedha hizo pamoja na mume wake walizikusanya kupitia kazi ya kijungu jiko. “Mume wangu hufanya uchuuzi wa malimali kwa wilibaro, tulisaidiana kununua ploti na kuijenga huku nikifanya vibarua vya hapa na pale. Nikikumbuka tulivyojinyima kuondokea nyumba za kukodi Nairobi sina sababu yoyote ile ya kutabasamu kwa serikali,” anaelezea akionekana kuzongwa na mawazo. Waathiriwa wakilalamikia kutendewa unyama na uhayawani, idara ya polisi nayo inasema ilikuwa oparesheni ya pamoja, na inapojiri haina majibu.“Ilikuwa oparesheni ya vikosi vya pamoja, na hilo linapojiri halina jawabu,” ansema Mkuu wa Kituo cha Polisi cha Kayole na ambacho kinajukumika kuimarisha shughuli za usalama eneo la Njiru, Bw Paul Wambugu. Kwa mujibu wa viongozi wa serikali eneo hilo, ardhi hiyo yenye utata inamilikiwa na kampuni ya Njiru Ageria.Cheti cha umiliki wa ploti ya Wanjiku kinasema aliuziwa na mradi wa maskwota, unaomilikiwa na Investors Settlement Field, sawa na wanunuzi wengine. Mama huyu akisubiri kujifungua juma lijalo, anasema hana mbele wala nyuma. Hajafanya maandalizi ya kutosha kukaribirisha malaika, mtoto wake wa pili.“Hata hivyo ninamshukuru Mungu kwa sababu ya tuzo ya uhai na kunijaalia mtoto wa pili, licha ya kuwa ninapitia mahangaiko chungu nzima,” Wanjiku anaelezea. Baada ya makazi yake kubomolewa, Wanjiku anasema alilemewa na msongo wa mawazo ikizingatiwa kuwa yuko katika hali ya ujauzito.Alihamia katika mtaa wa mabanda wa Mukuru Kwa Reuben, kiungani mwa jiji la Nairobi. Chumba chake, kimoja (single room) na cha mabati anachokodi Sh2, 000 kwa mwezi ki pembezoni mwa mto wa majitaka.“Mambo yalikuwa magumu na sikuwa na budi ila kutafuta huduma za matibabu,” akaambia Taifa Leo Dijitali wakati wa mahojiano nyumbani kwake, akionyesha dawa anazotumia kukabili msongo wa mawazo. Isitoshe, mazingira anayoishi ni yale ya nyumba kusombwa na maji mvua ya mafuriko inapokunya.“Ninakoishi ni eneo ambalo huskia nyumba zinasombwa na maji wakati wa mafuriko na kuchomeka kupitia nguvu za umeme, siwezi nikaacha mwanangu humu ninapotoka,” Wanjiku akasema. Licha ya hali yake, amelazimika kutumia stovu ya mafuta ya taa kufanya mapishi, jambo ambalo linahatarisha ujauzito wake.Akisubiri wakati wowote kujifungua kuanzia sasa, mumewe anaendeleza kazi yake ya uchuuzi. “Kwa siku mauzo ya malimali yakiwa bora hakosi kupata Sh200, mapato tunayotegemea kukithi riziki na kusukuma gurudumu la maisha,” anadokeza.Huku serikali ikionekana kupuuza waliobomolewa makao yao Kware, Njiru, Wanjiku anasema amemuachia Mwenyezi Mungu yote aliyopitishwa. Anaamini ipo siku atapata haki, hata ikiwa si hapa duniani, kwa waliotendea wahasiriwa wa Njiru unyama.“Tungali kwenye mataa baada ya kubomolewa makao, ila ninaamini Mungu yupo. Atatufungulia milango ya heri na Baraka,” Wanjiku anasisitiza. Jacinta Wanjiku Macharia akiwa kwenye chumba chake mtaa wa mabanda wa Mukuru Kwa Reuben, Nairobi akisimulia walivyofurushwa alfajiri na mapema Machi 26, 2021. Vipusa wa kocha Alex Alumira, ambao walishinda Ligi Kuu mwaka 2017, 2018 na 2019, wametawala Zoni B kwa alama 40. Walizoa ushindi mara 13 na kutoka sare mchuano mmoja. Nakuru West Queens walikung’uta SEP Oyugis 2-0 kumaliza msimu katika nafasi ya pili kwa alama 27 nao Wadadia wakaridhika na nafasi ya tatu kwa alama 26 baada ya kukabwa 1-1 dhidi ya Kisumu All Starlets. Thika walishinda michuano yao yote 14. Walifuatiwa na Gaspo Women waliozoa alama 29 baada ya kulazimishiwa sare ya 3-3 dhidi ya nambari mbili kutoka mwisho Makolanders. Ulinzi Starlets iliridhika na nafasi ya tatu kwa alama 28 baada ya kutoka sare tasa dhidi ya Zetech Sparks. Timu hizo tatu za kwanza kutoka makundi hayo mawili zimefuzu kushiriki mashindano ya kuamua mshindi. Chipu yapasua Mwamba raga ya kujiandalia Kombe la Afrika WANARAGA wa Chipu wamenyuka klabu ya Mwamba kutoka Ligi Kuu kwa alama 12-10 katika mechi ya kujipima nguvu uwanjani KCB Ruaraka mjini Nairobi, Jumamosi. Chipu, ambao wanajiandaa kutetea taji la Kombe la Bara Afrika kwa wachezaji wasiozidi umri wa miaka 20 (Barthes Trophy), walifunga miguso miwili na mkwaju mmoja nao mabingwa wa ligi 1983 Mwamba walipata miguso miwili bila mkwaju. Haijabainika wazi kama Namibia itashiriki. Vyombo vya habari nchini humo vilisema Juni 4 kuwa imejiondoa kwa sababu ya marufuku dhidi ya michezo ya kugusana kutokana na ongezeko la maambukizi ya virusi vya corona nchini Namibia. Kambi ya Chipu inasema haijapata habari za Namibia kujiondoa. Chipu ilitawazwa bingwa wa mwaka 2019 baada ya kuduwaza Namibia 21-18 katika fainali ugani KCB Ruaraka. 36 kuhojiwa kujaza nafasi 4 za makamishna IEBC MAHOJIANO ya kutafuta watakaochua nafasi nne za makamishna katika Tume Huru ya Uchaguzi na Mipaka (IEBC) yataanza Juni 30 huku watu 36 kati ya 660 waliotuma maombi, wakiorodheshwa kushiriki. Maombi ya watu 624 waliotaka kujiunga na tume hiyo yalikataliwa na kamati maalumu ya kuteua makamishna wa IEBC inayoongozwa na Dkt Elizabeth Muli.Miongoni mwa waliotuma maombi ya kutaka kuwa kamishna wa IEBC ni kijana wa umri wa miaka 23 huku mtu wa umri wa juu zaidi alikuwa na miaka 73. Walioorodheshwa watafanyiwa mtihani wa kisaikolojia katika jumba la KICC jijini Nairobi Juni 30.Mahojiano ya mazungumzo yataanza Julai 7 hadi Julai 22 na watu watatu watahojiwa kwa siku.Nafasi hizo zilisalia wazi kufuatia kujiuzulu kwa waliokuwa makamishna Roselyn Akombe, Paul Kurgat, Margaret Mwanchanya na Connie Maina baada ya uchaguzi mkuu wa 2017. Kamati hilo imewataka Wakenya kuwasilisha taarifa za kupinga au kuunga mkono watu hao 36 ili kuiwezesha kufanya uamuzi wa busara. Siku ya mwisho ya kuwasilisha taarifa hizo ni Juni 25.Miongoni mwa watakaohojiwa ni aliyekuwa mbunge wa Gwassi (sasa Suba Kusini) Felix Nyauchi, aliyekuwa mjumbe wa Tume ya Huduma kwa Polisi (PSC) Abdalla Mohamed (Nairobi), aliyekuwa naibu mwenyekiti wa bodi ya kuchunguza maadili ya majaji na mahakimu Roseline Adhiambo Odede (Siaya) na aliyekuwa mwenyekiti wa Tume ya Kitaifa kuhusu Haki za Kibinadamu (KNCHR) Kagwigira Mbogori (Meru). Dkt Catherine Muchiru Kamindo, kaimu mkurugenzi wa utafiti na mipaka wa IEBC pia atahojiwa pamoja na mwenzake Paloshe Tobiko, ambaye ni meneja wa huduma katika tume hiyo. Aliyekuwa mkurugenzi wa wafanyakazi wa IEBC Sellestine Kiuluku pia ni miongoni mwa walioorodheshwa. Mawakili walio katika orodha hiyo ni Bw Nyauchi, aliyekuwa naibu wa rais wa Chama cha Wanasheria Harriette Chiggai, Justus Munyithya na Bi Odede.Makamishna hao wanatarajiwa kusimamia uchaguzi wenye ushindani mkubwa baadaye mwaka ujao. 36 kuhojiwa kujaza nafasi 4 za makamishna IEBC MAHOJIANO ya kutafuta watakaochua nafasi nne za makamishna katika Tume Huru ya Uchaguzi na Mipaka (IEBC) yataanza Juni 30 huku watu 36 kati ya 660 waliotuma maombi, wakiorodheshwa kushiriki. Maombi ya watu 624 waliotaka kujiunga na tume hiyo yalikataliwa na kamati maalumu ya kuteua makamishna wa IEBC inayoongozwa na Dkt Elizabeth Muli.Miongoni mwa waliotuma maombi ya kutaka kuwa kamishna wa IEBC ni kijana wa umri wa miaka 23 huku mtu wa umri wa juu zaidi alikuwa na miaka 73. Walioorodheshwa watafanyiwa mtihani wa kisaikolojia katika jumba la KICC jijini Nairobi Juni 30.Mahojiano ya mazungumzo yataanza Julai 7 hadi Julai 22 na watu watatu watahojiwa kwa siku.Nafasi hizo zilisalia wazi kufuatia kujiuzulu kwa waliokuwa makamishna Roselyn Akombe, Paul Kurgat, Margaret Mwanchanya na Connie Maina baada ya uchaguzi mkuu wa 2017. Kamati hilo imewataka Wakenya kuwasilisha taarifa za kupinga au kuunga mkono watu hao 36 ili kuiwezesha kufanya uamuzi wa busara. Siku ya mwisho ya kuwasilisha taarifa hizo ni Juni 25.Miongoni mwa watakaohojiwa ni aliyekuwa mbunge wa Gwassi (sasa Suba Kusini) Felix Nyauchi, aliyekuwa mjumbe wa Tume ya Huduma kwa Polisi (PSC) Abdalla Mohamed (Nairobi), aliyekuwa naibu mwenyekiti wa bodi ya kuchunguza maadili ya majaji na mahakimu Roseline Adhiambo Odede (Siaya) na aliyekuwa mwenyekiti wa Tume ya Kitaifa kuhusu Haki za Kibinadamu (KNCHR) Kagwigira Mbogori (Meru). Dkt Catherine Muchiru Kamindo, kaimu mkurugenzi wa utafiti na mipaka wa IEBC pia atahojiwa pamoja na mwenzake Paloshe Tobiko, ambaye ni meneja wa huduma katika tume hiyo. Aliyekuwa mkurugenzi wa wafanyakazi wa IEBC Sellestine Kiuluku pia ni miongoni mwa walioorodheshwa. Mawakili walio katika orodha hiyo ni Bw Nyauchi, aliyekuwa naibu wa rais wa Chama cha Wanasheria Harriette Chiggai, Justus Munyithya na Bi Odede.Makamishna hao wanatarajiwa kusimamia uchaguzi wenye ushindani mkubwa baadaye mwaka ujao. Muungano wa kisiasa wa kaunti za Mashariki pigo kwa Mlima Kenya HUENDA eneo la Mlima Kenya likakosa nguvu za kisiasa ambazo limekuwa likijivunia ikiwa juhudi za kuunganisha kaunti nane za uliokuwa mkoa wa Mashariki zitafaulu. Tayari baadhi ya wanasiasa kutoka kaunti hizo wanataka eneo hilo liungane kabla ya uchaguzi mkuu wa 2022.Wakiongozwa na Gavana wa Meru Kiraitu Murungi na mwenzake wa Machakos Alfred Mutua, viongozi hao wanasema kwamba kuungana kwa eneo hilo kisiasa kutawapa wakazi nguvu za kutetea maslahi yao katika serikali ya kitaifa kwenye uchaguzi mkuu ujao. Uliokuwa mkoa wa Mashariki ulihusisha kaunti za Meru, Marsabit, Isiolo, Embu, Machakos, Kitui, Makueni na Tharaka Nithi. Wakizungumza wiki jana katika eneo la Kiagu, Imenti ya Kati katika kaunti ya Meru, magavana hao walisema kwamba vyama vya kisiasa vilivyo na mizizi eneo hilo vinapaswa kuungana ili liwe na nguvu kwenye uchaguzi mkuu ujao. “Tunahitaji muungano mkubwa ambao utaleta pamoja kaunti nane za mashariki ya Kenya ambao utatusaidia kutoa mgombeaji wa urais katika uchaguzi mkuu ujao,” alisema Gavana Mutua. Wadadisi wa siasa wanasema kuungana kwa kaunti hizo kunaweza kuwa pigo kwa umoja wa jamii za Agikuyu, Ameru na Aembu ambazo zimekuwa zikishirikiana kisiasa chini ya muungano wa GEMA. “ Itaamanisha kuwa jamii za Ameru na Aembu zitajitenga na GEMA na kuwa pigo kwa umoja wa kaunti za eneo la Mlima Kenya. Hii inawezekana ikizingatiwa kuwa viongozi wa eneo la Mlima Kenya Magharibi wamepinga kutawazwa kwa Spika wa Bunge la Kitaifa Justin Muturi kuwa msemaji wa jamii pana ya GEMA,” asema mdadisi wa siasa Gerald Njau. Bw Muturi anatoka Embu ambayo ni mojawapo ya kaunti za uliokuwa mkoa wa Mashariki. Mji wa Embu ulikuwa makao makuu ya mkoa huo. Wadadisi wanasema kwamba mgawanyiko kuhusu kutawazwa kwa Muturi na kusambaratika kwa chama cha Jubilee, huenda kukachangia kuundwa kwa muungano huo mpya wa kaunti za eneo pana la Mashariki. Kwa mujibu wa takwimu za IEBC, kuna zaidi ya wapigakura 4 milioni waliosajiliwa katika kaunti hizo nane. Bw Kiraitu ambaye ametangaza kuwa ataunda chama kipya cha kisiasa alisikitika kwamba kwa muda mrefu, eneo la mashariki ya Mlima Kenya limechukuliwa kama mgeni katika siasa za nchi tangu uhuru. Gavana huyo wa chama cha Jubilee ametangaza azma ya kuunda chama cha eneo la Mlima Kenya Mashariki atakachotumia kwenye uchaguzi mkuu wa 2022. Kwa upande wake, gavana Mutua ni kiongozi wa chama cha Maendeleo Chap Chap na ametangaza kuwa atagombea urais kwenye uchaguzi mkuu wa 2022. “Tumechoka kuwa watazamaji na kuchukuliwa kama wageni katika ngoma ya siasa kwa miaka mingi. Wakati huu, eneo la Mshariki ya Mlima limefumbua macho na tuko tayari kuungana na wenzetu kama Mutua, Kalonzo Musyoka (kiongozi wa chama cha Wiper) Charity Ngilu ( Narc) na vyama vingine ambavyo vinatetea maslahi yetu ya kisiasa kwa kuwa sasa tunafufua umoja wetu,” alisema Bw Kiraitu. Mahakama: Ni wakati Rais akubali miito NI wazi imefikia wakati Rais Uhuru Kenyatta atathmini tena msimamo wake kuhusu mvutano uliopo kati ya Serikali na Idara ya Mahakama. Sababu kuu ni kuwa ilivyo sasa, ni wazi amekosea kuhusu mwelekeo ambao amechukua kuihusu idara hiyo muhimu.Katika hali ya kawaida, huwezi kuwa sahihi wakati kila mtu anapokukosoa kuhusu kitendo, mwelekeo ama mtazamo kuhusu jambo fulani. Katika tukio kama hilo, lazima mtu aanze kutathmini tena alipokosea kwani wakosoaji wake wote hawawezi kuwa wanamtakia mabaya.Tangu Rais Kenyatta aanze kuonekana kuingilia uhuru wa mahakama miezi kadhaa iliyopita, hakuna aliyedhani mvutano huo ungefikia kiwango tunachoshuhudia kwa sasa. Hapo jana, kiongozi wa ODM, Raila Odinga, alijitokeza wazi na kumwambia Rais kwamba amekosea kuhusu mwelekeo aliochukua.Bw Odinga aliungana na watu wengine maarufu kama majaji wastaafu Dkt Willy Mutunga na David Maraga, Jaji Mkuu Martha Koome, Mkurugenzi Mkuu wa Mashtaka ya Umma (DPP) Noordin Haji kati ya wengine. Kwenye taarifa yake jana, Bw Odinga alisema kuwa hakuna tawi lolote la serikali linaloweza kuendesha majukumu yake bila kutegemea jingine.Kauli ya Bw Odinga ni yenye uzito mkubwa ikizingatiwa yeye ni kiongozi mwenye ufuasi wa karibu nusu ya nchi. Wengi walifasiri kuwa huenda Bw Odinga akalinyamazia suala hilo kutokana na ukaribu alio nao na Rais kutokana na handisheki.Hata hivyo, ni wazi Rais anapaswa kuzingatia miito ya Wakenya hao wote kwani matamshi yao yamekitwa kwenye nia ya kuleta hali ya utulivu nchini. Katika mfumo wowote wa utawala, ni kawaida kwa tofauti kuibuka kati ya viongozi wa taasisi zilizopo.Hata hivyo, kilicho muhimu ni taratibu na njia zitakazotumiwa kusuluhisha tofauti hizo.Kwa mantiki hii, wito wetu kwa Rais Kenyatta ni kushusha msimamo wake mkali na kukubali miito iliyopo kuhusu haja ya kutatua mvutano huo. Si picha nzuri wakati idara muhimu serikalini zinapovutana, hasa wakati uchaguzi mkuu unapoendelea kukaribia.Ombi letu kwa Rais Kenyatta na wadau wote husika ni kuanza utaratibu wa kuondoa mkwamo uliopo kwa manufaa ya Wakenya wote. Mikakati ya kuvutia wawekezaji wa kigeni izingatie SME MWISHONI mwa wiki iliyopita, Kenya ilipokea mkopo wa Sh80bilioni kutoka kwa Benki ya Dunia kwa lengo la kuimarisha juhudi za kukabiliana na janga la Covid-19 na kufadhili biashara ndogondogo nchini. Iwapo zitatumika ipasavyo, fedha hizo bila shaka ni afueni kuu kwa wamiliki wawekezaji katika biashara ndogondogo na za wastan (SME) nchini, ambao wameathirika pakubwa kutokana na virusi vya corona ambavyo vimeyumbisha mifumo ya kiuchumi nchini na kimataifa kwa jumla. Huku wawekezaji wakiwa na matumaini makuu, pana haja ya kuangazia kwa makini Mswada wa Fedha 2021 hasa kufuatia bajeti mpya iliyotangazwa Alhamisi na Waziri wa Fedha Ukur Yatani. Kando na kwamba mswada huo unasheheni mapendekezo yatakayomwathiri mwananchi wa kawaida kulingana na bajeti mpya ya 2021/2022, umeanzisha vilevile mikakati ya utozaji ushuru inayoambatana na viwango vya kimataifa, jambo ambalo litapiga jeki pakubwa wawekezaji katika (SME) nchini. Mapendekezo katika Mswada wa Fedha 2021 yanajumuisha kupunguza kiwango cha ukwepaji kulipa ushuru miongoni mwa kampuni za kigeni, hali ambayo imeripotiwa kuigharimu Kenya mamilioni ya pesa kulingana na utafiti uliofanywa hivi majuzi na Mtandao kuhusu Haki ya Ushuru (TJN). Kuanzishwa kwa sheria mpya zinazohusu kutoa makao ya kudumu kwa kampuni za kigeni ufafanuzi kuhusu umilisi wa kampuni, pamoja na sheria inayoelekeza mashirika ya kigeni kuwasilisha taarifa za mapato, ni miongoni mwa masuala yaliyopo katika mapendekezo ya mswada huo. Japo mapendekezo haya yanaashiria nia njema na hususan kuvutia mashirika na wawekezaji wa kimataifa nchini Kenya, ni sharti wadau husika wawe waangalifu wasije wakaathiri zaidi SME nchini hasa wakati zinapokabiliwa na nyakati ngumu kiuchumi. Baadhi ya mikakati iliyopendekezwa katika juhudi za kuvutia wawekezaji wa kigeni, huenda ikageuka jinamizi kuu kwa wamiliki wa SME nchini kwa kusababisha ushindani usio wa haki kuhusiana na kiwango cha malipo ya ushuru wa kuendesha biashara. Uhalisia ni kuwa, wafanyabiashara nchini tayari wanakabiliwa na mzigo mzito kuhusu gharama kuu ya kufanya biashara na kuwawekea vikwazo zaidi vya kupata mikopo ya mtaji pamoja na kupandisha kiwango cha ushuru wanaotozwa ni sawa na kuwaangamiza kabisa. Utafiti umeonyesha kwamba idadi kubwa ya wawekezaji nchini huendesha biashara zao kwa kutegemea mikopo kutoka kwa benki na taasisi mbalimbali za kifedha ili kufadhili shughuli zao. Kutokana na mikakati ya kudhibiti Covid-19, wawekezaji wengi wamejipata katika njia panda huku wakilemewa na riba inayozidi kuongezeka ya mikopo waliyochukua nayo mapato yao yakiendelea kudorora na baadhi hata wakilazimika kufunga biashara zao. Serikali inapojitahidi kuongeza mapato ya ushuru kwa kuvutia wawekezaji wa kigeni, haina budi kubuni mikakati kabambe na sera zitakazohakikisha kwamba wafanyabiashara wa humu nchini hawataathirika. IEBC ielimishe Wakenya jinsi ya kutimua viongozi TUME Huru ya Uchaguzi na Mipaka (IEBC) leo inaanza shughuli ya kuhamasisha Wakenya kuhusiana na masuala mbalimbali ya uchaguzi huku nchi ikijiandaa kwa ajili ya Uchaguzi Mkuu wa 2022. Wapigakura watapata fursa ya kuchunguza ikiwa taarifa kuwahusu zilizomo katika daftari la wapigakura ni sahihi wakati wa shughuli hiyo itakayokamilika Juni 20, mwaka huu.Wananchi waliohitimu ambao si wapigakura pia watapata fursa ya kujisajili. Wakenya wanafaa kutumia fursa hiyo kujisajili kuwa wapigakura ili watekeleze haki yao ya kikatiba ya kuchagua viongozi wawapendao.Shughuli ya kusajili wapigakura kwa wingi itafanyika kati ya Januari na Februari mwaka ujao, lakini kutokana na tishio la virusi vya corona huenda idadi ya watu watakaojitokeza kujisajili wakati huo ikawa ndogo mno. Kabla ya Uchaguzi wa 2017, IEBC ililenga kusajili wapigakura wapya milioni sita. Lakini ilifanikiwa kusajili wapigakura wapya milioni 3.8 pekee.Takwimu za Sensa ya 2019 zinaonyesha kuwa vijana milioni tano waliokuwa na umri wa kati ya miaka 13 na 17 mnamo 2017, sasa wamehitimu kuwa wapigakura kufikia 2022. Vijana hao wanafaa kuhamasishwa kujitokeza wiki hii kujisajili kuwa wapigakura badala ya kungojea Januari 2022.Mbali na kuwahamasisha wananchi kuhusu masuala ya kupiga kura, IEBC pia inafaa kutumia wiki hii kuwaelimisha Wakenya kuhusu mamlaka waliyopewa na Katiba kuhusu namna ya kuwaadhibu viongozi wanaowachagua. Katiba, kwa mfano, inaruhusu wapigakura kumtimua mbunge wao ambaye amethibitishwa na mahakama kukiuka Sura ya Sita ya Katiba kuhusu maadili.Katiba inasema kuwa mbunge ambaye amethibitishwa na mahakama kuwa amefuja fedha za umma anastahili kutimuliwa na wapigakura wake.Mchakato wa kumtimua mbunge unafaa kuanzishwa baada ya Mahakama Kuu kumpata na hatia ya kukiuka maadili au kufuja fedha za umma. Washindani wake waliobwagwa katika uchaguzi hawafai kuanzisha mchakato wa kumng’oa mbunge.Tangu kuanza kutekelezwa kwa Katiba ya 2010, magavana watatu; Babayao Waititu (Kiambu), Mike Mbuvi Sonko (Nairobi) na Mohamed Mohamud (Wajir) wametimuliwa afisini baada ya kupatikana na sakata mbalimbali, ikiwemo matumizi mabaya ya mamlaka na wizi wa fedha za umma. Lakini hakuna hata mbunge, seneta au diwani mmoja ambaye ametimuliwa licha ya kuhusika katika visa vya ukiukaji wa maadili.Vifungu vya 27, 28 na 29 vya Sheria ya Serikali za Kaunti vinaruhusu wapigakura kumtimua diwani wao kwa kukiuka maadili. Ripoti za Mkaguzi wa Hesabu za Serikali ambazo zimekuwa zikitolewa kila mwaka zimefichua uozo katika usimamizi wa Hazina ya Fedha za Ustawishaji Maeneobunge (NG-CDF), tumeshudia wabunge na madiwani wakipigana bungeni, kumekuwa na madai ya madiwani, wabunge na maseneta kuchukua hongo chooni ili kutupilia mbali au kupitisha ripoti fulani Bungeni. Lakini hawachukuliwi hatua labda kwa sababu wapigakura hawajui utaratibu.Baada ya kupitisha sheria iliyoruhusu wapigakura nchini Uingereza kutimua wabunge wao mnamo 2015, wabunge kadhaa wamejipata taabani. Mmoja wa wabunge waliotimuliwa na wapigakura, alipatikana na hatia ya kusema uongo kwamba gari lake lilikuwa likiendeshwa na mtu mwingine wakati wa kupata ajali. Magavana sasa tumbojoto kuhusu miradi iliyokwama MAGAVANA wanaohudumu katika mihula yao ya mwisho wana wasiwasi kuhusu sifa watakazoacha baada ya miradi mingi waliyoanzisha mara tu baada ya kuchaguliwa kukwama. Magavana wengi wameendelea kuanzisha miradi mipya katika kaunti zao licha ya ile iliyoanzishwa awali kutomalizika kufikia sasa.Baadhi ya miradi hiyo ilianzishwa tangu 2014 lakini mingi haijakamilika hadi leo. Wengi wanahofia kuwa huenda isiwafae wenyeji kwa namna yoyote ile hata baada ya kutengewa mamilioni ya fedha.Kutokana na hofu hiyo, wengi wanailaumu Wizara ya Fedha kwa kuwa kikwazo kikuu kuhusu ukamilishaji wake, kwa kuchelewesha fedha inazotoa kwa serikali za kaunti.Baadhi ya miradi hiyo ni shule, barabara, vituo vya afya na maeneo ya michezo. Miradi mingine hata haijawahi kuanza kutekelezwa licha ya kutengewa mamilioni ya pesa.Katika Kaunti ya Kakamega, mzozo umeibuka kati ya Gavana Wycliffe Oparanya na Seneta Cleophas Malala baada ya Bw Malala kumwambia gavana ahakikishe miradi yote iliyoanzishwa na serikali yake imekamilika kufikia mwaka ujao. “Magavana wanaohudumu mihula ya mwisho wanapanga kuanzisha miradi mipya ili kuchukua hongo kutoka kwa wanakandarasi. Wanataka kuacha miradi hiyo na ile waliyoanzisha kutekelezwa na wale watakaochukua uongozi baada yao kung’atuka. Ninamtaka Bw Oparanya kuhakikisha miradi yote aliyoianzisha imekamilika,” akasema Bw Malala.Baadhi ya miradi iliyokwama katika kaunti hiyo ni uimarishaji wa Uwanja wa Michezo wa Bukhungu kufikia kiwango cha kimataifa na ukamilishaji wa Hospitali ya Rufaa na Mafunzo ya Kaunti kwa gharama ya Sh6 bilioni. Miradi mingine ni Kiwanda cha Majanichai cha Global katika eneo la Shinyalu kwa kima cha Sh300 milioni. Mradi huo ulizinduliwa mnamo 2017 ijapokuwa hakuna shughuli zozote za ujenzi ambazo zimekuwa zikiendelea tangu wakati huo. Katika Kaunti ya Busia, kiwanda cha kutengeneza sharubati kilicho katika eneo la Ikapolok, Teso Kaskazini hakijawahi kukamilika. Hii ni licha ya kuzinduliwa miaka sita iliyopita. Kiwanda hicho kilikisiwa kugharimu Sh1.5 milioni. Kiwanda cha kutengeneza mbolea katika eneo la Korinda na kile cha kutengeneza mihogo katika eneo la Simba Chai, eneobunge la Teso Kusini pia haijaanza kufanya kazi. Ujenzi wa viwanda hivyo ulianza mnamo 2014. Amerika kutuma wanajeshi Kenya kupigana na Al-Shabaab RAIS wa Amerika Joe Biden ametangaza kuwa atatuma vikosi maalum vya wanajeshi nchini kusaidia juhudi za kupambana na magaidi wa Al-Shabaab. Haya yamejiri huku watu 13, wakiwemo maafisa wa usalama 10, wakiripotiwa kuuawa mwezi huu, katika mashambulio yanayodaiwa kutekelezwa na magaidi wa Al-Shabaab, sehemu za Kaskazini Mashariki na Pwani. Kupitia barua kwa Bunge la Congress Amerika ambayo ilifikia Taifa Leo, Rais Biden alisema ameidhinisha kutumwa kwa vikosi maalum nchini Kenya, ambavyo vinatarajiwa kushirikiana na jeshi la Kenya kuangamiza Al-Shabaab. Idadi ya vikosi vilivyotumwa haikutajwa. Hatua hiyo ya Amerika inatarajiwa kuimarisha usalama katika taifa hili ambalo katika miaka ya hivi majuzi imehangaishwa na mashambulizi ya kinyama ya ufyatuaji risasi na bomu yanayotekelezwa na Al-Shabaab. Kundi hilo la kigaidi lenye makao yake Somalia linajulikana kuwa na wandani nchini Kenya.Al-Shabaab imekuwa ikishambulia serikali ya Somali na wanajeshi lakini mara kwa mara hutekeleza mashambulizi ya kikatili katika mataifa jirani, ikiwemo Kenya. Maeneo ya Kaskazini Mashariki na Pwani hasa yamekuwa yakilengwa na magaidi hao lakini hapo mbeleni kumekuwepo na mashambulizi makuu jijini Nairobi, ikiwemo Jumba la Kibiashara la Westgate mnamo 2013 na DusitD2 Complex mnamo 2019. Al-Shabaab imetangaza wazi nia yake ya kufanya mashambulizi kama njia ya kulipiza kisasi dhidi ya oparesheni ya Kenya ya kukabiliana na shughuli za kigaidi Somalia.Shughuli hizo za Kenya ni sehemu ya Oparesheni ya Umoja wa Mataifa (Amisom) ambayo huenda ikapata nguvu mpya kufuatia tangazo la kuondolewa kwa vikosi vya Amerika kutoka Somalia mwaka jana. Rais Donald Trump mwaka uliopita aliamrisha kuondolewa kutoka Somalia kwa maafisa wanaokadiriwa kuwa 700 wa Amerika kufikia Januari 15.Pentagon ilisema wakati huo kwamba, wanajeshi hao watatumika katika maeneo mengine ya Afrika Mashariki – pengine Kenya na Djibouti — na kuendelea kutekeleza uvamizi dhidi ya makundi ya wapiganaji na wanamgambo wa Islamic State ambao ngome zao zimo katika mataifa jirani. Serikali mpya ya Biden ambayo imesisitiza hadharani kuwa inachukulia Kenya kama mshiriki “mwafaka” katika vita dhidi ya ugaidi, imeanza kubatilisha sera nyingi zilizokuwa zimeanzishwa na Trump. Kocha David Moyes arefusha kandarasi yake kambini mwa West Ham kwa miaka mitatu KOCHA David Moyes, 58, amerefusha mkataba wake kambini mwa West Ham United kwa kipindi cha miaka mitatu zaidi. Katika awamu yake ya pili ya ukocha ugani London Stadium, mkufunzi huyo raia wa Scotland aliowaongoza West Ham kukamilisha kampeni za Ligi Kuu ya Uingereza (EPL) katika nafasi ya sita kwa alama 65 ambazo ni za juu zaidi kwa kikosi hicho kuwahi kujivunia katika historia. Mafanikio hayo ya Moyes yaliwapa West Ham tiketi ya kunogesha kampeni za Europa League mnamo 2021-22.“Nina furaha kwamba nimerefusha muda wa kuhudumu kwangu kambini mwa West Ham,” akasema Moyes ambaye pia amewahi kudhibiti mikoba ya Everton, Manchester United na Preston North End. Moyes aliwahi kuwaongoza West Ham kwenye EPL kwa kipindi cha miezi saba kuanzia Novemba 2017 na alikuwa akihusishwa pakubwa na uwezekano wa kurejea Everton wanaotafuta kizibo cha Carlo Ancelotti aliyerejea Real Madrid ya Uhispania mnamo Mei 2021. Moyes amewahi pia kuwatia makali vijana wa Sunderland na Real Sociedad. Hadi sasa, anajivunia kusimamia jumla ya mechi 583 za EPL na anashikilia nafasi ya nne nyuma Sir Alex Ferguson, Arsene Wenger na Harry Redknapp kwenye orodha ya wakufunzi ambao wanajivunia kusimamia idadi kubwa zaidi ya michuano ya EPL. Wahudumu walia kuhusu ada mpya za tuk tuk WAHUDUMU wa tuk tuk katika Kaunti ya Mombasa wamelalamika kuhusu sera mpya ya kaunti inayowahitaji kulipa Sh1,000 ili wapewe kibandiko maalumu cha kiusalama. Kulingana na Bw Barney Ndombi anayehudumu katika eneo la Kongowea, tuk tuk hutakikana kulipiwa Sh1,200 za uegeshaji kila siku ya 15 ya mwezi.Alisema kaunti sasa inawahitaji kulipa ada mpya ya Sh1,000 kabla wakubaliwe kuhudumu wala hata kujisajili upya kwa uegeshaji mjini. Afisa mkuu wa kusimamia utekelezaji sheria katika idara ya usalama wa kaunti, Bw Ibrahim Basafar, alisema hatua hiyo ilichukuliwa ili kukabiliana na uhalifu ambao hutendwa na baadhi ya waendeshaji wa tuk tuk Mombasa.“Tunataka kuhakikisha tuk tuk zote zimesajiliwa pamoja na wamiliki wao ili iwe rahisi kuwapata endapo kutatokea uhalifu wowote,” akasema Bw Basafar. Mbunge ataka Magoha ahojiwe kuhusu karo Alisema atawasilisha ombi katika bunge la kitaifa la kumtaka Prof Magoha aende kueleza msimamo huo wake.Kulingana naye, wanafunzi wengi hutegemea basari kutoka kwa Hazina ya Kitaifa ya Ustawishaji Maeneobunge (NG-CDF) ambazo hazijapokea fedha kutoka kwa serikali kuu. “Tutamuuliza waziri Magoha kama anajua kuwa kuna watoto ambao wanategemea msaada ya karo kutoka katika hazina ya NG-CDF na hakuna pesa kutoka wizara ya fedha imeenda mashinani,” akasema. Akizingumza wakati wa hafla ya kukabidhi basi na maabara katika Shule ya Upili ya Chang’ombe iliyo Wadi ya Mwawesa, Bw Kamoti alisema hiki ni kipindi kigumu kwa kwa wazazi wengi baada ya janga la corona kuathiri uchumi wa nchi.Wakati huo huo, aliwalaumu walimu wakuu katika eneo bunge hilo kwa matokeo mabaya ya mitihani wa kitaifa inayoendelea kushuhudiwa kila mwaka. “Matokeo ya mitihani ya kitaifa katika shule zetu hairidhishi kwa sababu wanafunzi wetu hawapati muda wa kusoma .Kitu kidogo tu humfanya mwalimu anamrudisha mtoto nyumbani. Watoto wanaopata A katika shule zingine hawakosi masomo,” akasema. Bw Kamoto aliwataka walimu wakuu kuja na njia mbadala ya kuhakikisha kuwa shule zina kitika cha fedha za kujiendelezea ili kuwakomboa wanafunzi na kuwapa muda mzuri wa kusoma. Kingi aonya maafisa GAVANA wa Kaunti ya Kilifi, Bw Amason Kingi ameonya wafanyakazi wa kaunti dhidi ya kujaribu kuvuruga mfumo mpya wa ulipaji ada kidijitali ulionuiwa kukomesha ufisadi na wizi wa pesa za umma. Akizungumza wakati wa kuzindua mfumo mpya wa kukusanya malipo ya ada za ardhi na ujenzi kidijitali, Bw Kingi alisema tekinolojia hiyo itarahisisha pia uwezo wa kaunti kutambua watumishi wa umma walio watepetevu katika kazi zao. “Mfumo huu utaziba mwanya ambao watu walikuwa wakitumia kufuja pesa. Tunawalipa mishahara, tumieni pesa tunazowalipa kufanya chochote kile mtakacho. Tusisikie kuwa huu mpango unapigwa vita kwa sababu umeziba mwanya mliokuwa mkitumia kupata pesa kwa njia haramu,” akasema. Kando na kusaidia kaunti kuongeza mapato yake, mfumo huo pia umenuiwa kuwezesha utoaji huduma kwa haraka kwa manufaa ya waekezaji.Bw Kingi alisisitiza kuwa kaunti yoyote ile inayolenga kuvutia waekezaji ni lazima iwe na uwezo wa kutoa huduma haraka na kwa uwazi. “Mwekezaji huyo huyo tunayehangaisha ambaye anategemewa kujenga kiwanda ambacho kitaajiri zaidi ya vijana 10,000 Kilifi atapeleka kiwanda chake kwingine kwa sababu ya afisa mmoja mlafi,” akasema.Waziri wa Fedha katika kaunti hiyo, Bw Nzai Kombe, alisema utafiti wa Wizara ya Fedha ilibainisha kuwa Kilifi ina uwezo wa kukusanya takriban Sh2 bilioni kwa mwaka. Hata hivyo, kiwango kikubwa zaidi kuwahi kukusanywa kaunti hiyo ilikuwa Sh800 milioni pekee katika mwaka wa kifedha wa 2019/2020. “Nimethibitisha afisa mmoja wa kuzima moto amepigwa mawe na kujeruhiwa mguuni wake wa kushoto. Pia bomba la kupitisha maji ilikuwa imekatwa kwa panga ili maji yasifike kwenye eneo la mkasa,” chifu Mulandi akasema. Kabla ya kuwasili kwa lori la kuzima moto, vijana walipanga foleni kuanzia mto Ngong hadi kwenye mkasa wakijihami kwa beseni na mitungi ya kuchota maji. Wengine nao walivunja paipu za kusambaza maji mtaani na kutumia maji yake kuzima moto. Eneo la mkasa ilikuwa ni pahali palipojengwa nyumba za kukodisha na zilizokuwa zote zimejengwa kwa mabati. Kando na hayo, alisema walifanikiwa kutwaa vyuma na mabati ya daraja linalounganisha mtaa wa mabanda wa Kayaba na mtaa wa mabanda wa Hazina. Mitaa yote miwili iko katika kaunti ndogo ya Starehe. Bali na hayo, Msaidizi huyo wa Kamishena wa kaunti aliongeza kwamba juhudi zao zao za kufanikiwa zilizaa matunda baada ya maafisa wa ujasusi kupashwa habari na wananchi kuhusiana na kisa hiki. “Maafisa wa upelelezi walipashwa habari na wasamaria wema kuhusu tukio hili na mara moja tukachukua hatua ya kufika katika eneo vyuma hivyo vilikuwa vimefichwa kabla ya washukiwa kuviuza,’’ Bw Were akanena. Kwa mujibu wa Bw Were, mali hiyo ambayo alifafanua kwa kina akiwaambia wananchi ili wajue ni mali ya serikali na kusema kwamba ilipatikana katika yadi moja ya vyuma kuukuu katika Eneo la Viwandani. Wakazi 3,500 Mwatate hatarini kufurushwa HATIMA ya wakazi zaidi ya 3,500 wa eneo la Mwatate, Kaunti ya Taita Taveta imo hatarini baada ya Shirika la Kuhufadhi Wanyamapori nchini (KWS) kutaka wafurushwe katika makao yao. KWS imelalamika kuwa, wakati hao wamekataa kuruhusu ujenzi wa ua la stima katika hifadhi ya kibinafsi ya wanyamapori. Kulingana na barua iliyoandikwa na msimamizi mkuu wa mbuga ya wanyama ya Tsavo, Bi Zainab Salim mnamo Mei 27, KWS inataka mbuga ya Taita Hills Wildlife Sanctuary iwafurushe maskwota katika sehemu ya ardhi ya Kamtonga-Alia. Barua hiyo ilitumwa kwa msimamizi wa hoteli za Taita Hills and Saltlick. Taharuki sasa imezuka katika eneo hilo baada ya wakazi kukataa kuhama kwa hiari katika ardhi ya ekari 2,000 ili kuwezesha ujenzi wa ua hilo la Sh40 milioni. Mbuga hiyo ya kibinafsi inadai umiliki wa ardhi hiyo ambayo wakazi wanasema waliishi tangu miaka ya themanini. Ujenzi wa ua ulikwama kwa zaidi ya miaka kumi baada ya wakazi kuelekea mahakamani kuzuia KWS kutekeleza mpango huo wa ujenzi. Baadaye mahakama iliagiza ujenzi wa ua katika sehemu ya Kamtonga-Alia uendelee. Katika barua yake, Bi Salim alisema wakazi wanaoishi hapo wamechoma na kuiba vifaa vilivyonuiwa kutumiwa kwa ujenzi na kusababisha hasara. Hata hivyo, wakazi wametaka serikali iharakishe kuwakabidhi hati miliki za ardhi hiyo badala ya kuwaacha wafurushwe. Wakizungumza na Taifa Leo wikendi, walisema wakuu wa KWS na mbuga ya wanyama wanafaa kutatua tatizo la mizozo kati ya binadamu na wanyamapori eneo hilo badala ya kuzozania ardhi hiyo iliyo na madini. “Sisi ndio wamiliki wa ardhi hii na hatutahama kutoka eneo hili,” akaapa mwenyekiti wa Chama cha Wakilima wa Alia, Bi Dorah Chao. Kulingana naye, Mahakama Kuu iliagiza katika mwaka wa 1997 kwamba ardhi irudishiwe wenyeji. Kupitia kwa baraza la wazee la Chawia, wakazi hao waliwasilisha ombi kwa bunge la taifa kusitisha ujenzi wa ua hadi mzozo kuhusu umiliki wa ardhi utatuliwe. MBUNGE Mwakilishi wa Wanawake katika Kaunti ya Lamu, Bi Ruweida Obbo, amewahimiza wanawake wanaopitia dhuluma za aina yoyote kuripoti visa hivyo kwa polisi na pia kwa ofisi yake ili hatua mwafaka za kisheria zichukuliwe dhidi ya wanaowadhulumu. Kulingana naye, tamaduni zilizopitwa na wakati, dini na umaskini ni miongoni mwa sababu kuu zinazozuia wakazi wa Lamu kuripoti visa vingi vya dhuluma za kijinsia miongoni mwa wanawake na wasichana. Akizungumza mjini Lamu wakati wa hafla ya kukabidhiwa kwa hundi ya Sh6 milioni kutoka kwa Halmashauri ya Bandari nchini (KPA) za kujengea kituo cha wanaodhulumiwa kijinsia, Bi Obbo alisema wanawake wengi na wasichana wamelazimika kuvumilia mateso kutoka kwa wanaume ili kuepuka aibu na pia kuogopa kunyimwa huduma za kimsingi. Bi Obbo aliitaka jamii ya Lamu kuepuka kujihusisha na dhuluma za wanawake na wasichana na badala yake kuwapa nafasi wanawake kujiendeleza. Bi Obbo aidha alisifu hatua ya KPA ya kupeana fedha za ujenzi wa kituo cha kuwahifadhi wanawake na wasichana wanaodhulumiwa Lamu, akisisitiza kuwa kuwepo kwa kituo hicho kutasaidia kuangazia na hata kupunguza au kukomesha kabisa dhuluma za kijinsia miongoni mwa jamii kote Lamu. Naye Kaimu Mkurugenzi wa KPA, Rashid Salim alisema walionelea kutoa fedha hizo za ujenzi wa hifadhi hiyo kama njia mojawapo ya kuisadia jamii ya Lamu na kuendeleza uhusiano mwema kati ya KPA na jamii. Bw Salim alisema pia wametoa zaidi ya laki sita ili kusaidia kuendeleza soka kwa vijana wa Lamu na kuwaepusha kujiingiza kwenye uraibu wa dawa za kulevya. Bw Joseph Karisa, mmoja wa waandamanaji hao alidai kuwa hatua za kaunti zinavuruga biashara yao hata baada ya kulipishwa ada ya Sh1,200 kila mwezi ya kuegesha tuk-tuk mjini. Ada mpya ya Sh1,000 inapaswa kulipwa kufikia Jumanne, Juni 15, 2020 pamoja na ada ya maegesho. Wahudumu hao pia walilalamika kuwa ada mpya ni ya juu sana kwani bei ya mafuta imeongezeka na nchi inakabiliwa na nyakati ngumu za kiuchumi. Hapo awali, serikali ya kaunti ilisema hatua imenuia kukomesha uhalifu unaofanywa na baadhi ya wahudumu wa tuk tuk katika kaunti hiyo. Kaunti hiyo ilisema mpango wa kupeana vibandiko kwa kila tuk-tuk itahakikisha kaunti ina maelezo yote kuhusu wahudumu halali ili iwe rahisi kuwatafuta endapo tuk-tuk zao zitahusika katika visa vya uhalifu. Chama cha wazazi chataka serikali iwaandame walimu wakuu watozao ada za haramu MWENYEKITI wa Chama cha Kitaifa cha Wazazi (NPA) Nicholas Maiyo ameitaka Wizara ya Elimu kuwachukulia hatua baadhi ya walimu wakuu wa shule za upili ambao wanaendelea kuwatoza wazazi ada zisizo halali. Akiongea na wanahabari mjini Eldoret Bw Maiyo alisema hatua hiyo ni kinyume cha mwongozo wa karo ambao ulitolewa na serikali kuu. Alimtaka Waziri wa Elimu Prof George Magoha kuchukua hatua ya haraka na kuwachunguza walimu wakuu ambao wanatoza ada za ziada ili kuwaondolea wazazi mzigo wakati kama huu ambapo wengi wao wameathirika na janga la corona. “Inasikitisha kuwa baadhi ya walimu wakuu wanatumia agizo la waziri Magoha kwamba wazazi wakamilishe karo kwa kuwafukuza hata wanafunzi ambao hawajalipiwe ada zisizoorodheshwa kwenye mwongozo wa karo,” akasema Bw Maiyo. Wiki jana, Waziri huyo wa Elimu aliwataka wazazi kuhakikisha wamelipa karo yote ya muhula wa tatu. Alisema kuna baadhi ya wazazi wenye uwezo kifedha ambao wanakataa kulipa karo kimakusudi na hivyo kuziweka shule husika katika matatizo ya kifedha. “Nawaamuru walimu wakuu kuwatuma nyumbani wanafunzi ambao wazazi wao hawajakamilisha kulipa karo ilhali kuna ushahidi kwamba wana uwezo wa kufanya. Hata hivyo, wanafunzi kutoka familia masikini wasifukuzwe bali wazazi wao wazungumze na walimu ili waelewane kuhusu utaratibu wa kulipa karo,” akasema Bw Magoha. Hata hivyo, Bw Maiyo anasema ana ushahidi wa kuonyesha kuwa kuna walimu wakuu wanaotoza wazazi kima cha Sh6,000 kama ada zisizo halali. Familia yahangaika baada ya kupata mwili uliokuwa umetoweka kaburini FAMILIA ya marehemu Fatuma Mwero kutoka kijiji cha Mabirikani, Kaunti ya Kilifi ambaye mwili wake ulikuwa umetoweka katika kaburi lake wiki iliyopita, wamelalamika kuhangaishwa kufanya mazishi upya baada ya mwili huo kupatikana wikendi. Marehemu aliyefariki akiwa na umri wa miaka 77 alikuwa amezikwa Februari 27, lakini kaburi lake likapatikana liko wazi wiki iliyopita. Mwili wake ulipatikana takriban mita 600 kutoka kwa kaburi hilo Jumapili. Wamelalamika kuwa walishindwa kuuzika tena baada ya polisi kudai kwamba kuna agizo la mahakama kuwazuia kufanya mazishi katika ardhi hiyo ya ekari 15 iliyo Kaunti Ndogo ya Rabai. Hii ni baada ya Kamanda wa polisi wa Kaunti Ndogo ya Rabai, Bw Fredrick Abuga kusema familia hiyo ilipewa amri ya mahakama kuwazuia kufanya mazishi hapo. Familia hiyo inasisitiza hawakupewa amri ya mahakama na wanasema sehemu hiyo ya ardhi ni ya makaburi ya familia yao. Msemaji wao, Bw Dickson Kenga, alisema wanahangaika sana kwa vile mwili umerudishwa kuhifadhiwa katika mochari ya Hospitali Kuu ya Pwani mjini Mombasa ilhali walikuwa wamekamilisha mazishi. “Mwili wa mama yetu ambao ulikuwa umeibiwa ulirudishwa baadaye ukatupwa mbali kutoka kaburini. Tulitaka kuuzika siku hiyo hiyo lakini polisi wakasisitiza kuna agizo la mahakama kwa hivyo tuupeleke mochari na tutafute sehemu nyingine ya kuzika mwili huo,” akasema. Alisema mwili huo bado uko ndani ya jeneza na wanahofia utaanza kuoza. Shule mpya ya msingi ya Mutuya yafunguliwa Ruiru SHULE mpya ya msingi ya Mutuya imefunguliwa eneobunge la Ruiru ili kupunguza msongamano uliopo katika shule ya Mwihoko iliyoko Githurai. Mbunge wa Ruiru Bw Simon King’ara amesema serikali kuu imefanya juhudi kuona ya kwamba shule hiyo inajengwa ili kupunguza msongamano mkubwa ambao umekuwa katika shule ya Mwihoko. “Kwa muda mrefu shule ya Mwihoko imekuwa na msongamano mkubwa wa wanafunzi huku ikikumbatia wanafunzi wapatao 4,000. Hata walimu wamekuwa na wakati mgumu wa kufundisha kwa wanafunzi katika madarasa hayo,” alisema Bw King’ara. Alipozuru shule hiyo mpya ya Mutuya mnamo Jumanne, amejionea wanafunzi 1,500 waliopelekwa huko kutoka Mwihoko. Ameeleza kuwa hiyo ni hatua nzuri kwa sababu wanafunzi watapata afueni ya kusomea katika mazingira yafaayo. Mnamo mwezi Januari 2021 Waziri wa Elimu Prof George Magoha alizuru shule hiyo na kukiri kuwa kulikuwa na haja ya kujengwa madarasa mapya eneo lingine ili kutoa nafasi kwa wanafunzi wengine kupelekwa huko. Alisema kutokana na hali ilivyo ya janga la Covid-19, ni vyema wanafunzi kupunguzwa na kupelekwa kwingineko. Mbunge huyo amesema tayari kuna mipango ya kuongeza madarasa mengine katika eneo la Kiu, na Mwalimu Farm, eneo la Kwihota mjini Ruiru. Alieleza pia ameendesha miradi kadha katika shule kadha kwa kutumia hazina ya ustawishaji maeneobunge NG-CDF. Alitaja Shule ya Sekondari ya Wasichana ya Ruiru kama mojawapo ya shule ambazo zimenufaika na mgao wa NG-CDF. Alieleza kuwa ifikapo mwishoni mwa mwaka huu 2021 kutakuwa na mabadiliko makubwa ambapo Shule ya Msingi ya Mwihoko itapata afueni ya kuwa na wanafunzi wanaohitajika bila kuwa na msongamano. Bw Peter Mwangi ambaye ni mzazi wa mwanafunzi anayesoma kwenye shule ya Mwihoko alisema hatua iliyochukuliwa na serikali ni ya kupongezwa kwa sababu msongamano utaisha. “Watoto wetu wamekuwa wakisomea katika mazingira magumu ajabu madarasani, lakini sasa mambo yatabadilika na kuwa afadhali,” alisema Bw Mwangi. Naye Bi Mary Muthoni ambaye pia ni mzazi alisema watoto wengi wanaoishi karibu na shule mpya watapata wakati mzuri kwani hawatatembea mwendo mrefu kufika shuleni. Wavuvi Lamu wadai maegesho yao yamenyakuliwa WAVUVI katika kisiwa cha Lamu wanaiomba serikali kuingilia kati na kuwasaidia kukomboa ardhi yao ya maegesho inayodaiwa kunyakuliwa na mabwanyenye. Ardhi hiyo ya ekari moja ambayo ndiyo maegesho ya pekee ya wavuvi iliyosalia mjini Lamu inapatikana karibu na eneo la KenGen. Mwenyekiti wa kikundi cha wavuvi mjini Lamu, Bw Abubakar Twalib, alilalamika kuwa licha ya ardhi hiyo kutambulika kuwa ya umma na ambayo imekuwa ikitumika kama maegesho ya wavuvi tangu ukoloni, inashangaza kwamba mabwenyenye wamejitokeza kudai umiliki wake. Mwenyekiti wa Makundi ya Wavuvi (BMU) kisiwani Lamu, Abubakar Twalib. Anomba serikali ya kaunti na NLC kuingilia kati na kusaidia kuwakombolea ardhi yao ya ekari moja ya maegesho ya wavuvi iliyonyakuliwa na mabwenyenye mjini Lamu. Picha/ Kalume Kazungu Naibu Gavana wa Lamu, Abdulhakim Aboud, ambaye pia ni Waziri wa Uvuvi eneo hilo, alisema mikakati inaendelea kwenye ofisi yake ili kuona kwamba maegesho ya wavuvi kote Lamu yanalindwa kupitia utoaji wa hatimiliki.Alisema aliwasiliana na Tume ya Kitaifa ya Ardhi (NLC) mwezi uliopita na maafisa wakatumwa Lamu kukagua ardhi hizo kwa maandalizi ya kutoa hatimiliki. “Wavuvi wasiwe na shaka. Tunatarajia shughuli ya kutoa hatimiliki kwa maegesho ya wavuvi kote Lamu ianze wakati wowote,” akasema Bw Aboud. Omar Sharif ambaye ni mvuvi wa tangu jadi Lamu alisema ukosefu wa hatimiliki za vipande vingi vya ardhi zinazotumika kama maegesho ya wavuvi kumetoa mwanya mwafaka wa mabwenyenye kuzilenga na kuzinyakua ardhi hizo kiholela. Mbali na maegesho ya wavuvi yanayodaiwa kunyakuliwa kisiwani Lamu, wavuvi pia wamekuwa wakidai kuwa maegesho iliyoko eneo la Tenewi ilinyakuliwa. Wanafunzi watatu wa Thika School for the Blind ni wajawazito KUNA haja ya kuwalinda wanafunzi walemavu hasa wasioona ili kuwaepusha na changamoto wanazopitia. Afisa mkuu wa idara ya watoto kaunti ndogo ya Thika, Bi Dinnah Mwangi, amesikitika kuwa tayari kuna kesi tatu za wasichana wa shule ya upili ya Thika School for the blind, ambao ni wajawazito huku wakitarajia kujifungua hivi karibuni. Kulingana na afisa huyo, wanafunzi hao wenye ulemavu wa kuona walibakwa na watu wasiowajua walipokuwa likizoni. Alieleza kuwa wanafunzi wengi walemavu wanapitia masaibu mengi jambo ambalo linastahili kuchunguzwa na serikali. Alitoa wito kwa serikali kuwaadhibu watu wanaovizia walemavu ili kuwadhulumu kimapenzi. Aliyasema hayo akiwa katika shule ya Thika School for the blind Jumatano wakati wa kuadhimisha siku ya watoto nchini. Aliiomba serikali kuingilia kati kuona ya kwamba wanafunzi walemavu wanashughulikiwa kwa njia ifaayo. Alitoa wito kwa serikali kusambaza vifaa vya kisasa vya masomo katika shule za wanafunzi walemavu ili wawe na nafasi bora kama wale wa kawaida. Hafla hiyo ilihudhuriwa na wanafunzi wapatao 400 ambao wengi wao walitoa wito kwa serikali kuwapa vifaa bora vya masomo. Mwalimu mkuu wa shule hiyo Bi Margaret Karera alikiri kuwa kuna changamoto tele kwa walimu hasa wakati huu wa homa ya Covid-19. “Wanafunzi walemavu wanapobaki peke yao katika mabweni huwa ni vigumu sana kuwafuatilia iwapo wanaweka nafasi miongoni mwao. Ni muhimu kuwafuatilia kwa karibu kila mara,” alisema Bi Karera. Aliitaka serikali kusambaza vifaa bora vya kisasa ambavyo vitaambatana na masomo yao kwa wakati huu. Aliitaka serikali kuwapa nafasi sawa wanafunzi walemavu na wale wa kawaida ili wote wasajili matokeo bora bila vizingiti. ‘Hakuna kifo cha corona jana Jumatano’ KENYA Jumatano, haikuandikisha kisa chochote cha maafa kutokana na ugonjwa wa Covid-19 huku visa 485 vipya vya maambukizi vikithibitishwa ndani ya muda wa saa 24. Hii ina maana kuwa idadi jumla ya watu waliofariki kutokana na maradhi hayo inasalia 3,428. Visa hivyo vipya sasa vimefikisha idadi jumla ya visa hivyo nchini kuwa 176,622 tangu Machi 13, 2020 kisa cha kwanza kilipogunduliwa nchini. Watu hao 485 wamepatikana na virusi vya corona baada ya sampuli 5,355 kupimwa ndani ya muda wa saa 24 Kulingana na taarifa iliyotumwa na Wizara ya Afya kwa vyombo vya habari, idadi ya watu waliopona corona ilipanda hadi 121,206 baada ya watu 312 zaidi kuthibitishwa kupona. “Miongoni mwa waliopona 219 walikuwa wakiuguzwa nyumbani ilhali 93 walikuwa wamelazwa katika hospitali mbalimbali nchini,” ikasema taarifa hiyo iliyotiwa saini na Waziri wa Afya Mutahi Kagwe. Jumla ya wagonjwa 1,076 wa Covid-19 wamelazwa katika hospitali mbalimbali nchini wa huku jumla ya wagonjwa 4,810 wakihudumiwa chini ya Mpango wa Uuguzi Nyumbani. Vile vile, jumla ya wagonjwa 102 wamelazwa katika vyumba vya kuwahudumia wagonjwa mahututi (ICUs), 29 kati yao wakiwa wamewekwa katika mitambo ya kuwasaidia kupumua huku 60 wakiongezewa hewa ya oksijeni. Wakati huo huo, kaunti za Nyanza na Magharibi mwa Kenya zinaendelea kuandikisha visa vingi vya maambukizi japo Nairobi inaongoza kwa visa vipya vilivyothibitishwa Jumatano. Kulingana na Mbungi, hakukuwa na ushahidi wa kumhusisha mshtakiwa na kosa la kushambulia na kumuumiza mama na mwanawe. Huku akiwa amembeba mwanawe mwenye umri wa miaka tisa mgongoni, Bi Mutua alilia akidai kuwa mahakama imeamua, kimakusudi, kumpendelea kasisi huyo, ambaye ni mpenzi wake wa zamani, aliyegeuka na kumdhulumu. “Nawaomba watu wenye nia njema kuingia kati suala hili, kwa kukata rufaa dhidi ya uamuzi huu ili mtoto wangu apate haki,” mama huyo akasema huku akidondokwa na machozi. Mtoto huyo ni kiziwi na kipofu kutokama na madhara aliyopata kwa kushambuliwa na mshtakiwa. Kasisi Kimanzi aliondoka kortini huku akitabasamu baada ya kuondolewa makosa hayo ambayo adhabu yake ni kifungo cha miaka miaka kumi gerezani. Hata hivyo, Kasisi huyo amevuliwa wadhifa huo na Kanisa Katoliki kwa kushtakiwa kwa kosa la kushambulia na kumjeruhiwa mpenzi wake na mwanawe. Kesi hiyo imekuwa ikiendelea kwa muda wa miaka sita tangu mwaka wa 2015. Ndani ya kipindi hicho, ufichuzi ulitolewa kuhusu jinsi Kimanzi alijaribu kuharibu ushahidi uliomhusisha na madai kuwa ndiye baba wa mtoto. Maelezo hayo yalitolewa wazi kortini kama thibitisha kuwa alivunja kanuni ya kanisa Katoliki inayohitaji makasisi wake kutoshiriki uasherati au kuoa. Nao upande wa mashtaka ulikuwa ukijitahidi kuhakikisha kuwa kasisi huyo wa zamani amepatikana na hatia ya kuwashambulia Bi Mutua na mwanawe na kuwajeruhi. Kisa hicho kilitendeka mnamo Novemba 16, 2015. Mtoto huyo kwa jina Lilian Mwikali alilemaa kwa kupoteza uwezo wa kuona na kusikia. Vile vile, alijeruhiwa kwenye miguu. Licha ya ripoti ya uchunguzi wa chembechembe za DNA kuwasilishwa mahakamani, Kimanzi ambaye zamani alisimamia Parokia ya Kabati katika Dayosisi ya Kanisa Katoliki Kitui, alidinda kuungama kwamba ndiye babake mtoto huyo. Vile vile, alikataa kuwajibikia malezi ya mtoto huyo na kuhujumu juhudi zote za familia ya msichana huyo za kutaka apate haki. Mahakama iliambiwa kuwa Bi Mutua, wakati huo akiwa mwanafunzi wa kidato cha kwanza, alivutiwa na Bw Kimanzi kwa biskuti, pesa na vito vya kujirembesha. Wakati huo, Novemba 2015, mwanamume huyo alikuwa akihudumu kama kasisi katika Parokia ya Nuu. BI Mutua aliambia mahakama kwamba kasisi huyo alimshawishi washiriki mapenzi alipokuwa mwanafunzi katika Shule ya Upili ya Mwambiu, mjini Mwingi. Hata hivyo, baadaye alimgeuka na kumtisha, kumdhulumu n ahata kumhonga ili asitoboe siri kuhusu uhusiano wao. “Niliacha shule kwa aibu na kuwavunja moyo wazazi wangu. Wenzangu walinichekelea kwa kufanya urafiki na kasisi. Hata hivyo, kumlea mwanangu kwa miaka hiyo yote,” akasema kwenye ushahidi wake kortini. Kila mwanafunzi na mzazi wake walihojiwa wakati tofauti ili kupata picha kamili ya familia yao, kabla ya kupata nafasi hiyo. Waziri amewahimiza wadau wote walioshiriki katika uteuzi huo kuhakikisha kila mwanafunzi anatendewa haki bila kubaguliwa kwa njia yoyote ile. Wanafunzi wapatao 171 walifika kujaribu kupata fursa kwenye uteuzi huo huku wakiwa wameandamana na wazazi wao. Maswali mengi yaliangazia kuhusu familia, maeneo wanakotoka, uhusiano wa mzazi na mtoto, na kuhusu hali ya maisha kwa ujumla, pamoja na matarajio yao ya siku za usoni. Kati ya wanafunzi hao wote waliohojiwa, ni 86 watakaonufaika na mpango wa Elimu Scholarship Program halafu wanane nao watapata nafasi ya usaidizi kupitia mpango wa Wings To Fly ambao ni udhamini kutoka benki ya Equity. Prof Magoha ameeleza kuwa serikali imejitolea kuona ya kwamba wanafunzi wasio na uwezo wa karo wanapata nafasi ya kuendelea na masomo yao bila kutatizwa. “Nitahakikisha ninatekeleza wajibu wangu katika wizara nikifuata maagizo ya Rais Uhuru Kenyatta. Pia nataka maafisa wakuu katika Wizara ya Elimu waniunge mkono,” alifafanua waziri huyo. Amezipongeza; benki ya Equity, chini ya mkurugenzi wake James Mwangi, KCB, na benki ya Co-operative kwa kujitolea pia kuona ya kwamba zinatoa ufadhili kwa maswala ya elimu. Waziri alitoa changamoto kwa wazazi na kuwashauri wasibague shule wanazopeleka wana wao kwa sababu shule zote zinafundisha masomo sawa kuambatana na mtaala uliotolewa na Wizara ya Elimu. Wakazi Naromoru wahimizwa kuzingatia sheria na mikakati ya kuzuia Covid-19 harusini na mazishini NAIBU wa Chifu kata ndogo ya Naromoru, Nyeri, Nyambura Githinji amewataka wakazi wa eneo hilo kwa jumla kuhakikisha wanazingatia sheria na mikakati ya Wizara ya Afya kuzuia kuenea kwa virusi vya corona. “Nitazidi kukumbusha wakazi wa Naromoru kuzingatia sheria na mikakati ya wizara ili tusijipate katika hali inayoshuhudiwa katika baadhi ya mataifa,” akasema afisa huyo wa serikali. Alisema hayo jana katika hafla ya maziko ya mmoja wa wakazi wa kijiji cha Kabendera, Naromoru, mwendazake Immaculate Nyambura. Marehemu Immaculate aliaga dunia siku kadha zilizopita, wakati akiendelea kupata huduma za matibabu katika hospitali moja jijini Nairobi, baada ya kuugua kwa muda mfupi. “Tunapohudhuria hafla za harusi, mazishi au mikutano mingineyo ya dharura ya umma, hakikisha aliyeketi karibu nawe yuko umbali wa zaidi ya mita moja na nusu na amevalia barakoa. La sivyo tutakuwa tukihatarisha maisha yetu sisi wenyewe, na mikusanyiko ya aina hiyo kupigwa marufuku,” Bi Nyambura akaonya. Mazishi ya Immaculate yaliendeshwa chini ya saa tatu na kuzingatia vigezo vya kuzuia virusi vya corona, ambapo kila mwombolezaji aliyeingia alitakiwa kuwa na maski, na kutakaswa mikono kwa jeli. “Maandiko ya Mungu yanatufunza kuwa watiifu, hivyo basi ni muhimu tuheshimu kanuni zilizowekwa kusaidia kuzuia msambao wa Covid-19,” akasema Askofu Njoroge Kahwai, msimamizi wa makanisa ya PEFA Kaunti ya Nairobi, na ambaye aliongoza mazishi hayo. Askofu Njoroge Kahwai akihubiri katika hafla ya mazishi ya mmoja wa wakazi kijiji cha Kabendera, Naromoru, Kaunti ya Nyeri, ambapo alihimiza wenyeji kutii sheria na mikakati iliyowekwa kusaidia kuzuia kuenea kwa Covid-19. Picha/ Sammy Waweru Himizo la viongozi hao limejuri wakati ambapo eneo la Nyanza na Magharibi mwa Kenya, amri ya ama kuingia au kutoka inanukia kuwekwa kutokana na kuendelea kusambaa kwa kasi kwa mfumbojeni wa virusi kutoka India. Aina hiyo ya virusi ilitambuliwa humo mwezi wa Mei, na visa vya maambukizi vimepanda kwa kiwango kikubwa. Vita vya Obado dhidi ya Raila, ODM vingalipo GAVANA wa Migori Okoth Obado ameendelea kukishutumu chama cha ODM kwa kudai kilimtenga alipokabiliwa na changamoto katika muhula wake wa pili uongozini. Obado anakabiliwa na kesi ya ufisadi ambapo amedaiwa kuiba Sh73 milioni pesa za umma katika serikali ya Kaunti ya Migori. Mwaka 2020 ODM ilijaribu kumwondoa mamlakani kwa kudhamini hoja dhidi yake lakini njama hiyo iligonga mwamba. Jumanne, Gavana huyo alitaja suala hilo kama mojawapo ya sababu zilizochangia uamuzi wake wa kugura ODM na kukumbatia chama cha Peoples Democratic Movement (PDP) kinachopania kushirikiana na chama cha United Democratic Movement (UDA) kuelekea uchaguzi mkuu wa 2022. Akiongea na wakazi katika Wadi ya Wasimbete, kaunti ndogo ya Suna Magharibi, Jumanne, Obado alisema aliamua kufuata mkondo pinzani kisiasa kwa kudhulumiwa kila mara na vigogo wa ODM, chama kinachoongozwa na Raila Odinga. Obado alidai viongozi hao wa ODM ndio walichochea masaibu yaliyomkumba katika muhula wake wa pili, baada ya kumshawishi kugura PDP iliyompa ushindi katika muhula wake wa kwanza 2013. “Watu wangu, hawa watu walinihadaa nirejee katika ODM lakini kumbe walikuwa wakipanga kuniweka pabaya. Waliamua kunirusha ndani ya moto na ndio maana nimeamua kujiondoa na kupanga upya mustakabali wangu kisiasa ndani ya PDP,” akasema alipoongoza shughuli ya kuzindua ukarabati wa bwawa la Giribe. Gavana huyo ambaye alikuwa ameandamana na Katibu wa Kaunti ya Migori Christopher Rusana na maafisa wengine, aliwasihi wakazi wa Migori kutowapigia kura viongozi wa ODM ambao wamekuwa wakimhujumu kisiasa tangu alipoingia mamlakani. “Sitaki kushiriki vita vya ubabe na chama cha ODM. Lengo langu kuu ni kuvumisha chama mbadala ambacho kitachangia maendeleo katika eneo hili. Kupitia kauli yetu mbiui ya ‘Mamlaka kwa Wananchi’ nawahimiza msiwachague viongozi hao ambao hawakunipa nafasi ya kutimiza ahadi zangu kwenu,” Obado akasema. Gavana Obado amekuwa akizozana na viongozi wa ODM katika Kaunti ya Migori na ngazi ya kitaifa kufuatia hatua yake ya kuhamia chama cha PDP mapema mwaka huu.Kwa upande wake, Bw Odinga amelaani hatua hiyo akidai gavana huyo anatumiwa na Naibu Rais William Ruto kudhoofisha ushawishi wake katika eneo pana la Nyanza Kusini. Akiwahutubia waombolezaji katika hafla ya mazishi katika eneobunge la Nyatike Januari 23, 2021, Odinga aliongeza kuwa Bw Obado anaendesha njama ya kuleta migawanyiko miongoni mwa viongozi wa Nyanza kwa manufaa ya Dkt Ruto. “Nilimwona Obado akisambaza wilbaro maeneo fulani hapa Migori. Nawaomba mkatae vifaa hivyo kwa sababu lengo lake ni kuwagawanya kwa manufaa ya yule adui wetu,” Bw Odinga akasema akiremrejelea Naibu Rais. Wilbaro ni nembo ya chama cha UDA kinachohusishwa na Dkt Ruto na ambacho kinajaribu kukita mizizi yake eneo hilo kupitia ushirikiano wake na PDP.Bw Obado amekuwa akiendeleza ukaidi wake kwa ODM huku akiendelea kukivumisha chama cha PDP. Ametangaza kuwa chama hicho kitadhamini wagombeaji katika uchaguzi mkuu ujao. Saa za kafyu zaongezwa kaunti 13 zilizoko Magharibi, Nyanza SERIKALI imeongeza muda wa kafyu katika kaunti 13 zilizoko Magharibi mwa Kenya kama hatua ya kuzuia kuenea kwa virusi vya corona. Kuanzia Ijumaa, Juni 18, 2021, saa za kafyu sasa zitaanza saa moja jioni hadi saa kumi alfajiri badala ya saa nne za usiku hadi saa kumi alfajiri katika kaunti za Busia, Vihiga, Kisii, Nyamira, Kakamega, Kericho, Bomet, Bungoma, Trans Nzoia, Kisumu, Siaya, Homa Bay na Migori. Waziri wa Afya Mutahi Kagwe, Alhamisi alisema hatua hiyo imechukuliwa baada ya kaunti hizo kwa ujumla kuandikisha kiwango vya maambukizi ya corona cha asilimia 21 ikilinganishwa na kiwango cha kitaifa cha asilimia tisa. Alitaja kaunti hizo, kila moja au kwa ujumla, kama maeneo yenye maambukizi ya juu ya corona, almaarufu “Covid-19 hotspot zone”. “Amri ya kutotoka nje itadumishwa katika maeneo hayo kuanzia saa moja za jioni hadi saa kumi alfajiri,” akasema Bw Kagwe kwenye taarifa kwa vyombo vya habari. Hata hivyo, kafyu itaendelea kudumishwa maeneo mengine nchini kuanzia saa nne za usiku hadi saa kumi za alfajiri kila siku ilivyo sasa. “Watu wanashauriwa kupunguza safari za kuingia na kuondoka katika maeneo hayo yenye maambukizi ya juu ya Covid-19,” Bw Kagwe akasisitiza. Waziri huyo pia alisema masoko yote ya wazi na yale ya mifugo katika kaunti hizo 13 yamefungwa sawa na mikutano aina yoyote na mikutano ya maombi. “Hafla zinazoandaliwa nyumbani na shughuli zozote za michezo pia zimesitishwa kwa muda usiojulikana. Mazishi ya aina yoyote pia sharti yafanywe baada ya saa 72 na ni watu 50 pekee wataruhusiwa kuhudhuria kila moja ya hafla kama hizo,” Bw Kagwe akaeleza. “Ibada zote za kawaida makanisani, misikitini, hekaluni au maeneo mengine ya maabadi pia zimepigwa marufuku kwa kipindi cha siku 30,” akaongeza. “Ushauri huu ni kwa waajiri katika sekta za umma na zile za kibinafsi,” akafafanua. Bw Kagwe pia alisema shughuli za harusi au hafla za kitamaduni katika kaunti hizo sasa zitahudhuriwa na watu wasiozidi 30 hadi wakati usiojulikana. Masharti haya mapya yamtolewa na Waziri Kagwe siku moja baada ya Waziri wa Usalama wa Ndani Fred Matiang’i kuonya kuwa huenda serikali ikaongeza masharti mengine ya kuzuia kuenea kwa corona katika kaunti za Nyanza na Magharibi mwa Kenya kufuatia ongezeko la visa vya maambukizi ya ugonjwa huo hatari. Wakazi wa eneo hilo walifurahia hatua hiyo wakiitaja kama mwamko mpya. Naibu Kamishna wa Gatundu Kusini Bw Stanely Kamande na Askofu wa Kanisa la Pentekosti Bw John Gichuhi, walipongeza hatua hiyo na kuitaja kama ya kipekee itakayoleta mabadiliko kwa vijana wengi eneo hilo. “Wazazi wengi wamefurahia hatua hiyo na bila shaka vijana hao wataanza maisha mapya ya kuboresha hali zao,” alifafanua Bw Kamande. Aliwataka machifu wawe macho kuona ya kwamba vijana hawarejelei unywaji wa pombe haramu ambayo imeathiri maisha ya wengi vijijini. “Wazazi wanastahili pia kuwa mstari wa mbele kuona ya kwamba vijana wote wanajishughulisha na mambo yatakayowanufaishga kimaisha. Nina imani wakazi wa eneo hili watakuwa raia wema na watakuwa mfano kwa maeneo mengine,” akasema. Vijana hao waliahidiwa kupewa fedha za mikopo kupitia hazina ya Uwezo Fund ili waweze kujiendeleza na kufanya kazi za kujitegemea kama vile uchomeleaji wa vyuma, ujenzi, upakaji wa rangi, na hata uoshaji wa magari. Vijana hao wamekiri ya kwamba uraibu wa kunywa pombe ulikuwa umewateka nyara, lakini wakasema kwa sasa wako tayari kujirekebisha. Haya yanajiri wakati makachero kutoka Kituo cha Polisi cha Milimani, wameanzisha uchunguzi kufichua kiini hasa cha kifo cha daktari huyo huku habari za kina zikiibuka. Bi Kanyoro, 35, alikuwa akihudumu kama daktari wa watoto na ni upendo wake na kujitolea katika kazi yake kulikofanya familia na marafiki zake kumbandika jina la “Baby Doc.” Kabla ya kifo chake katika hali ya kutatanisha, daktari huyo alikuwa akisomea Shahada ya Uzamili kuhusu Sayansi ya Afya katika Kituo cha Chuo Kikuu cha Nairobi, KNH. Hata hivyo, kulingana na jumbe kadhaa alizochapisha katika akaunti zake mitandaoni, yamkini afisa huyo wa afya alikuwa anaandamwa na msongo wa mawazo ikiwemo matatizo ya kikazi na kuhofia maisha yake. Matatizo ya kimawazo pamoja na vifo vya watoto watatu aliokuwa akitibu huenda yalimkatiza tamaa ya kuishi na kumfanya kujitia kitanzi kwa kujidunga dozi hatari za dawa. “Kazi inaniua… Nimelazimika kufunga matumbo ya watu kwa kutumia mwangaza wa tochi au adhuhuri moja nilipolazimika kuacha watoto watatu kuaga dunia kwa sababu sikuwa na nilichohitaji kuwaokoa,” alisema Bi Kanyoro kupitia ujumbe mmoja mtandaoni. Madaktari wenzake walimtaja mwendazake kama daktari mwenye maarifa makuu ambaye kujitolea kwake kuhusu wagonjwa wake hakukuwa na kifani. Dkt Kanyoro alikuwa akitafiti kuhusu matibabu ya hewa ya oksijeni kwa wagonjwa wa cCovid-19, kulingana na daktari mwenzake, Mercy Korir. “Kazi yake na kujitolea kwake kuhusu wagonjwa wake kulikuwa bayana. Madaktari wenzake, wafanyakazu na walimu wote wanasema jambo hilo hilo. Lydia alikuwa mwerevu sana,” “Miongoni mwa tafiti zake za mwisho ilikuwa kuhusu matumizi ya Oksijeni kutibu wagonjwa wa Covid-19. Hii ilikuwa kupitia kongamano kielektroniki mnamo Aprili 2021. Alijadili kuhusu maski za Venturi na oksijeni kwa ukakamavu mkuu kana kwamba alikuwa amezitumia,” alisema Dkt Korir. Kulingana na polisi, Bi Kanyoro alifika katika ukumbi wa mhadhara saa tatu na kujisajilisha kabla ya kuondoka nusu dakika baadaye na kuelekea maegeshoni kwenye gari lake. Walisema kuwa mwendazake aliwapigia simu baadhi ya jamaa zake na kuwafahamisha alichokusudia kufanya na watakapopata mwili wake kabla ya kujidunga sindano iliyosheheni dawa hatari kabla ya kukata roho. Kulingana na polisi mwili wa marehemu ulipatikana saa saba adhuhuri kwenye kiti cha nyuma cha gari lake pamoja na chupa za dawa hizo na kijibarua alichoacha. Wanaokabiliwa na njaa wasajiliwa ili wasaidiwe Mamlaka ya Taifa ya kukabiliana na Ukame (NDMA), jana ilianza kuwasajili watu wanaokabiliwa na njaa Kaunti ya Tana River, ili wanufaike na Mpango wa Kinga dhidi ya njaa (HSNP). Mpango huo unalenga familia 7, 377 katika kaunti hiyo ambazo zitapokea Sh2700 kila mwezi huku Sh239 milioni zikitumiwa kwa mpango huo kwa mwaka. Gavana wa Tana River Dhadho Godhana aliyezindua zoezi hilo katika Gururi, eneobunge la Galole alihimiza watakaonufaika kutumia vizuri pesa hizo na kuwekeza sehemu yake kwa shughuli za kuwaletea mapato. “Nina imani na matumaini kwamba kutumiwa pesa kutachangia pakubwa katika kuimarisha maisha ya kifedha ya familia maskini na kaunti kwa jumla. Kwa kuwa watu wetu kwa kawaida wana bidii, niko na imani kwamba familia hizi zitawezekeza baadhi ya pesa,” alisema Gavana Godhana. Alisema kwamba usajili huo utasaidia kupata habari ambazo zitatumiwa kutoa misaada ya kibinadamu majanga yakitokea. “Tukiwa na habari hizi katika sajili yetu ya kijamii, serikali yangu itanufaika kwa kuwa itazitumia kulenga jamii ambazo hazijakuwa zikifikiwa na mashirika mengine ya kutoa misaada ya binadamu wakati wa ukame na mafuriko,” alisema. Kulingana na mshirikishi wa NDMA katika kaunti hii Bw Abdi Musa, usajili huo na familia kutumiwa pesa kutafanywa kutoka nyumba hadi nyumba kwa kutumia mfumo wa kubaini eneo wa GPS. Alisema atahakikisha kwamba kila eneo litakuwa na watu watakaonufaika kwa mpango huo ili pesa zifike sehemu zote za kaunti hiyo. Mpango wa HSNP pia umetekelezwa kaunti za Turkana, Wajir, Mandera na Marsabit ambako familia 101,800 hutumiwa pesa za kujikimu na serikali. Serikali inapanua mpango huo hadi kaunti za Tana River, Isiolo na Samburu ili kukinga familia maskini katika maeneo kame ambako familia 3,200 zitanufaika katika awamu ya kwanza katika kaunti hizi. Gavana Dhadho alisema serikali yake imejitolea kupunguza njaa kwa ushirikiano na washirika wa maendeleo. “Serikali yangu imesaidia wakulima katika kaunti na mimea inayostahimili ukame hasa katika maeneo ya Bura na Upper Hola ili kuhakikisha kuna chakula cha kutosha kauntini,” alisema. Serikali ya kitaifa ina mipango mingine ya kukinga watoto mayatima na walio kwenye hatari (OVC), watu walio na ulemavu (PWSD) na wazee. Katika kaunti ya Kilifi, wabunge wametoa wito kwa serikali kuu itenge pesa za kutosha kuepusha maafa yanayoweza kusababishwa na njaa. Hii ni baada ya wizara inayosimamia masuala ya majanga katika kaunti hiyo kusema huenda watu milioni 1.2 wakataabika kwa njaa na kiu kuanzia hivi karibuni. Mbunge wa Kilifi Kaskazini, Bw Owen Baya alisema atawasilisha hoja bungeni ili serikali kuu itenge pesa za kutosha kutoa misaada kwa wale wanaotarajiwa kuathiriwa na athari za kiangazi. “Tunaelekea katika hali mbaya ya ukame na watoto wetu watapata shida wakati ambapo watahitajika kuwa shuleni,” akasema. Kituo cha afya cha Kiandutu sasa kutoa huduma bora za maabara WAKAZI wa Kiandutu wamepata afueni baada ya kupata maabara kwenye hospitali yao ya Kiandutu Health Centre mjini Thika. Kwa muda mrefu, hospitali hiyo imekuwa na shida ya kufanya vipimo vya maradhi tofauti ambapo huduma hazikufikia viwango vinavyostahili. Afisa mkuu wa Afya wa hospitali hiyo Dkt Patrick Munyua, alipongeza shirika la Rotary Club kwa ushirikiano na wakfu wa Jungle Foundation, kwa kufanya juhudi kuona ya kwamba maabara ya kuhudumia watu 400 kwa siku inaanza kufanya kazi. Alieleza kuwa kwa muda mrefu wakazi wapatao 20,000 wa kijiji cha Kiandutu wamekuwa wakitegemea hospitali hiyo ambayo haingeweza kutekeleza matakwa yote ya matibabu kwa kukosa kufanya vipimo muhimu. “Wakfu wa Jungle Foundation umekuwa katika mstari wa mbele kutetea kuwekwa kwa maabara hiyo katika kijiji hicho. Hatua hivyo itafanya wakazi hao sasa wapate afueni ya kupata matibabu ya haraka kwa kurejelea matokeo ya vipimo vyao,” alieleza afisa hiyo wa afya. Wagonjwa wengi walikuwa wakitembea mwendo wa kilomita tatu kila siku kwenda kutafuta huduma katika hospitali ya Thika Level 5, kwa sababu ya kukosa huduma za haraka hospitalini Kiandutu. Mnamo Ijumaa, kwa mara ya kwanza wagonjwa wengi walipata huduma ya haraka baada ya maabara hiyo kufunguliwa rasmi na shirika la Rotary Club kwa ushirikiano na wakfu wa Jungle Foundation. Afisa huyo wa afya alipongeza vikundi hivyo viwili kwa kuonyesha ukarimu kwa kuwajali wakazi wengi wa Kiandutu. Wanaume wahimizwa kuwajibikia vilivyo majukumu yao katika familia WANAUME wamehimizwa kuwajibika vilivyo katika familia kwa kushughulikia watoto wao wanaojiunga na Kidato cha Kwanza. Mwenyekiti wa hazina ya fedha za maendeleo NG-CDF eneobunge la Thika, Bw Njau Huruko alieleza kuwa asilimia 80 ya wanawake wameachiwa mzigo wa kulea watoto wao huku wanaume wakikosa kuonekana popote hasa katika familia maskini. Kwa muda wa siku mbili mfululizo kulikuwa na mahojano mjini Thika, ya wanafunzi waliokamilisha elimu ya Darasa la Nane wakitarajia kujiunga na Kidato cha Kwanza. Kuna mpango wa Elimu Scholarship Programme na ule wa Wings to Fly unaoendeshwa kote nchini ambapo wanafunzi wanaotoka katika familia maskini wananufaika. Bw Huruko alisema kati ya wale waliopokea ufadhili huo, bado kuna wengi ambao bado watabaki bila yeyote wa kuwajali. “Sisi kama walio na jukumu la kutoa basari katika ofisi ya NG-CDF hapa Thika, tutatoa basari ya Sh35 milioni kwa wiki tatu zijazo. Kwa hivyo, tunawarai wazazi wenye shida ya karo wafike katika ofisi yetu ili wapewe fomu ya kujaza wakingoja kupokea fedha hizo,” alisema Bw Huruko. Alieleza kuwa wakati wa mahojiano hayo, ilibainika ya kwamba watoto wengi wanapitia changamoto nyingi ambapo hata chakula hawapati kwa urahisi. Alitoa changamoto kwa wanaume wawajibike ili kuona ya kwamba wanagawanya majukumu na wake zao. Kamati yaonya Knec kuhusu jengo lililokwama Jengo moja lililochukua miaka 33 bila kukamilika, limetengewa Sh500 milioni zaidi katika bajeti ya mwaka huu, huku wabunge wakionya kuchukuliwa hatua lisipokamilika. Jengo hilo ambalo ni Makao Makuu ya Baraza la Mitihani la Kenya(KNEC) lililoanza kujengwa 1986 lilitengewa Sh 395 milioni katika bajeti mbadala ya mwaka 2019/2020. Kamati ya Elimu ya Bunge iliwalaumu baadhi ya watu wanaojifaidi na pesa za mradi huo kwa kutokamilika kwa jengo hilo. Mwenyekiti wa kamati hiyo Bi Florence Mutua alisema, kuna watu wachache wanaonufaika kutokana na mradi huo. “Ni aibu kwa wachache kutaka hali kubaki ilivyo. Jengo hilo lazima likamilishwe ili kuokoa zaidi ya Sh 110 milioni zinazotumika kukodisha vyumba na matumizi mengine, kando na uchapishaji wa mtihani unaofanyika Uingereza ambayo ni gharama zaidi,” alisema Bi Mutua. Mwakilishi huyo wa Wanawake wa Kaunti ya Busia alisema idadi ya gharama ya kuchapisha mitihani itapanda kutokana na mfumo mpya wa elimu, unaohitaji mitihani mingi. Spika Muturi awarai madaktari watumie teknolojia kwa tiba SPIKA wa Bunge la Kitaifa, Bw Justin Muturi, amewarai wadau wa afya kuharakisha utekelezaji wa taratibu za kutumia teknolojia kutoa huduma za afya katika hospitali za humu nchini. Bw Muturi alisema hospitali zinapaswa kukumbatia mfumo huo wa kisasa hususan wakati huu nchi inakabiliwa na janga la corona, kama njia ya kutimiza malengo ya kitaifa ya kutoa Afya kwa Wote (UHC). Haya yanajiri huku wizara za Afya na Habari, Mawasiliano na Teknolojia (ICT) zikitangaza kuwa zinaendesha mikakati kushinikiza matumizi ya teknolojia katika sekta ya afya nchini. Wadau wanahoji hilo litapunguza mno maambukizi ya corona. Bw Muturi alikuwa akizungumza Jumamosi alipofunga kongamano la sayansi la kila mwaka, la Chama cha Kitaifa cha Madaktari (KMA). Kongamano hilo la siku tatu lilifanyika katika hoteli moja Kaunti ya Kisii na kuhudhuriwa na madaktari kutoka sehemu mbalimbali nchini. Bw Muturi alisema kuwa Afya kwa Wote (UHC) ni mojawapo ya malengo makuu ya serikali yaliyo kwenye Ajenda Nne Kuu za Maendeleo. “Kutokana na idadi ndogo ya madaktari tuliyo nayo nchini, hatutaruhusu hali ambapo madaktari wetu wataendelea kuhamia katika nchi nyingine. Ni wakati tukumbatie matumizi ya teknolojia katika sekta hii ili kuboresha huduma tunazotoa,” akasema. Kemri kubaini athari ya chanjo kwa Wakenya TAASISI ya Utafiti wa Matibabu nchini Kenya (Kemri) inatarajia kukamilisha utafiti wake kuhusu ikiwa chanjo ya Astrazeneca ina athari hasi kwa Wakenya kufikia mwishoni mwa mwezi ujao. Kaimu Mkurugenzi Mkuu wa Kemri, Prof Samuel Kariuki alisema chanjo hiyo inayofahamika kisayansi kama ChAdOx1n CoV-19 inaendelea kutumiwa nchini kwa sababu kuna hali ya dharura, lakini uchunguzi kuhusu athari zake kwa Wakenya ulikuwa bado unaendelea. Akizungumza wakati kamati ya bunge kuhusu afya ilitembelea shirika hilo katika Kaunti ya Kilifi, Prof Kariuki alisema baadhi ya mataifa yalikuwa yamekamilisha utafiti kuhusu athari za chanjo hiyo kwa raia wao kwa sababu walianza mapema. “Kulikuwa na janga na ilionekana kuwa chanjo zilikuwa zinafaa, kwa hivyo ilikuwa bora kuzitumia kuliko kukaa bure. Tutakamilisha majaribio yetu kwa chanjo hiyo kufikia mwisho wa Julai,” akasema. Wakati utafiti wa kubainisha athari za chanjo hiyo kwa Wakenya ulipoanzishwa Kilifi mwaka uliopita, KEMRI ilisema hatua hiyo huwa ni muhimu kwa sababu chanjo yoyote ile huwa inaweza kuwa bora kwa watu wa sehemu moja ya ulimwengu lakini iwe na athari tofauti kwa watu wanaotoka sehemu nyinginezo. Kwa mujibu wa KEMRI, hali kama hii imewahi kushuhudiwa katika chanjo za magonjwa mengine kama vile malaria na Ebola. Wakenya kadhaa walikuwa wamejitolea kufanyiwa majaribio ya chanjo hiyo ya ChAdOx1n CoV-19 miilini mwao ndipo ibainike ikiwa kuna matokeo yoyote ya kipekee yanayofaa kuzingatiwa na wananchi. “Huwa ni muhimu kufanya utafiti wa aina hii kwa wananchi wetu kwa sababu kinga za magonjwa miilini mwa binadamu hutofautiana kama vile kwa msingi wa tofauti za hali ya hewa,” akaeleza Prof Kariuki. Kamati ya bunge inayosimamia masuala ya afya ilitoa wito kwa serikali iongeze mgao wa fedha unaotumiwa kwa utafiti katika shirika hilo ili lifanikishe mipango yake kwa manufaa ya wananchi. Wabunge Wakiongozwa na Mbunge wa Ndhiwa, Bw Martin Owino, wabunge hao walisema nchi hii itaendelea kuwa hatarini kukumbwa na majanga ya magonjwa ikiwa KEMRI haitafadhiliwa vyema kuendesha utafiti wa matibabu. “Hakuwezi kuwa na maendeleo katika nchi ambapo wananchi ni wagonjwa. Tuna taasisi iliyo na uwezo mkubwa lakini hatuitumii kikamilifu. Tunataka ufadhili uongezwe ili watafiti wawe katika kiwango sawa na taasisi nyingine za utafiti wa matibabu ulimwenguni,” akasema. Msimamo sawa na huu ulitolewa na Mwenyekiti wa Bodi ya Kemri, Dkt Daniel Mbinda ambaye alisema utafiti katika afya ni msingi bora unaoweza kustawisha sekta nyingine zinazotegemewa kwa uchumi wa taifa. Serikali yaonya wimbi la tatu la corona lanukia nchini Tanzania SERIKALI ya Tanzania imesema kuna ishara kwamba wimbi la tatu la ugonjwa wa Covid-19 litatua nchini humo, na kuhimiza raia wachukue tahadhari zaidi kujikinga. Akizungumza na waandishi wa habari mnamo Jumamosi katika uwanja wa ndege wa kimataifa wa Julius Nyerere (JNIA), Mkurugenzi wa Masuala ya Kinga katika Wizara ya Afya, Dk Leonard Subi, alitoa maagizo kadhaa ikiwemo kuwataka wananchi kuvaa barakoa wakati wote. “Wizara inawakumbusha wananchi wote kutopuuza ugonjwa wa Covid-19. Wizara imeanza kuona viashiria vya kutokea kwa wimbi la tatu la mlipuko wa ugonjwa huu katika nchi yetu,” alisema Dkt Subi. Akaongeza: “Hii ni kutokana na taarifa za ufuatiliaji wa mwenendo wa ugonjwa huu zinazofanywa na wizara na mwingiliano kati ya watu wetu na mataifa mengine.” Mkurugenzi huyo alihoji kuwa idadi ya wagonjwa wanaopatikana na virusi vya corona, ambavyo ndivyo vinasababishaa Covid-19, barani Afrika imeongezeka ndani ya wiki tano mfululizo zikiwemo nchi jirani na Tanzania. Katika maelezo yake aliwataka wananchi kuchukua tahadhari kwa kuvaa barakoa, kunawa mikono kwa maji yanayotiririka na sabuni au kutumia vitakasa mikono – yaani sanitaiza – na pia kujiepusha na mikusanyiko. Okumbi kuongoza Harambee Stars U23 Cecafa KOCHA wa Posta Rangers FC, Stanley Okumbi ataongoza timu ya taifa ya Kenya ya wachezaji wasiozidi umri wa miaka 23 katika Kombe la Afrika Mashariki na Kati (Cecafa) mnamo Julai 3-18 mjini Bahir Dar, Ethiopia. Okumbi, ambaye alishikilia wadhifa wa kocha wa timu ya Kenya Under-20 wakati wa Cecafa 2020 nchini Tanzania, ametaja kikosi cha wachezaji 32 kuanza mazoezi ya kipute hicho.Collins Shichenje (AFC Leopards), Fredrick Alushula (Kariobangi Sharks), Reagan Otieno (KCB), Steiner Musasia (Posta Rangers), Benson Omalla (Gor Mahia) na Henry Meja (Tusker) walikuwa katika chake kilichokamilisha Cecafa U20 katika nafasi ya nne mwaka 2020. Majina mengine tajika katika kikosi hicho ni Marvin Nabwire (AFC Leopards) na kipa Brian Bwire (Kariobangi Sharks).Okumbi alisema kikosi alichotaja kiko sawa na kitaweza kibarua kinachosubiri timu hiyo maarufu kama Emerging Stars, licha ya kuwa wachezaji kadhaa muhimu watakosa. “Ninaamini kuwa wachezaji ambao tumeita kwa kipute hiki wana kila kitu cha kutuwezesha kupata matokeo mazuri,” alisema Okumbi.Stars iliingia kambini Juni 20 jijini Nairobi kuanza kujiandaa kwa dimba hilo linalotarajiwa kuleta pamoja wanachama 11 wa Cecafa. KAIZER Chiefs iliduwaza Wydad Casablanca 1-0 katika mechi ya mkondo wa kwanza ya nusu-fainali na kuweka hai matumaini ya kutwaa taji la Klabu Bingwa Afrika na tuzo ya bingwa ya Sh269.5 milioni, Jumamosi. Chiefs, ambayo iliingiza kiungo Mkenya Anthony Akumu katika nafasi ya mshambuliaji wa Colombia Leonardo Castro dakika ya 80, ilipata ushindi huo muhimu kupitia bao la Samir Nurkovic. Mshambuliaji wa Serbia, Nurkovic alitikisa nyavu za Wydad dakika ya 34 baada ya kupokea mpira kutoka kwa beki Njabulo Blom. Kocha Arthur Zwane ameeleza tovuti ya klabu ya Chiefs kuwa kazi kubwa bado ipo ya kufanywa katika mechi ya marudiano mnamo Juni 25 nchini Afrika Kusini.“Tulikuja hapa kufanya kazi na tulifanya vivyo hivyo. Tunafurahia matokeo, lakini tunajua kuwa mambo bado. Tutakuwa wenyeji wa mechi ya mkondo wa pili mjini Johannesburg na tutajaribu kukamilisha kazi huko,” alisema Zwane baada ya ushindi huo wa kihistoria.Chiefs pia itashukuru kipa Bruce Bvuma kurejea nyumbani na ushindi. Alifanya kazi kubwa michumani. Wydad ilivamia ngome ya Chiefs kama nyuki. “Kila mtu alijitolea asilimia 100. Nimefurahia matokeo na pia kutofungwa bao. Tunajua kuwa kibarua kimefika tu mapumzikoni. Lazima tuendelee kufanya bidii,” alishauri Bvuma.Chiefs ikafaulu kubandua Wydad, itakutana na mshindi kati ya miamba wa Tunisia Esperance na mabingwa watetezi Al Ahly kutoka Misri. Al Ahly ililaza Esperance 1-0 mjini Tunis mnamo Juni 19. Itaalika klabu hiyo ya Tunisia mjini Cairo mnamo Juni 25. Nambari mbili itazawadiwa Sh134.7 milioni. Timu zitakazopoteza katika nusu-fainali zitapokea Sh94.3 milioni kila moja. Wanaraga wa Chipu waingia kambini Brookhouse dimba la Afrika likinukia TIMU ya taifa ya raga ya wachezaji 15 kila upande ya wachezaji wasiozidi umri wa miaka 20 maarufu Chipu, itaingia leo kambini kwa ajili ya Kombe la Afrika litakaloanza Juni 26. Mabingwa wa zamani Namibia waliratibiwa kuwa timu ya kwanza kuingia kambi hiyo katika Shule ya Brookhouse mnamo Jumapili usiku baada ya kupiga abautani kuhusu kutoshiriki mashindano haya. Zaidi ya wiki moja iliyopita, vyombo vya habari nchini Namibia viliripoti kuwa Namibia imejiondoa mashindanoni. Kombe hilo maarufu kama Barthes Trophy litafanyika Juni 26 hadi Julai 3 katika uga wa kitaifa wa Nyayo. Lilifaa kuandaliwa Machi 25 hadi Aprili 4, lakini likaahirishwa kutokana na masharti ya kudhibiti wimbi la tatu la covid-19. WAKENYA Shaaban Odhoji na David Owino “Calabar” watalazimika kucheza Ligi ya Daraja ya Pili nchini Zambia ama kuhama baada ya klabu yao ya NAPSA Stars kuangukiwa na shoka Jumapili. Kipa Odhoji na beki Calabar walianza mechi dhidi ya wenyeji Nkwazi ambayo NAPSA imekung’utwa 1-0.NAPSA ilistahili kushinda mechi hiyo pamoja na ile ya kufunga msimu dhidi ya Nkana hapo Juni 27 na kuomba Younge Green Eagles na Indeni kupoteza michuano yao yote ili iponee kutemwa. Hata hivyo, NAPSA haikuwa na bahati ilipopoteza mechi yake ya saba mfululizo baada ya Steven Mutama kufungia Nkwazi bao la ushindi dakika ya 67.“Matokeo ya leo (Juni 20) yanashuhudia NAPSA Stars ikisukumwa katika ligi ya daraja ya pili baada ya miaka tisa mfululizo kwenye Ligi Kuu,” klabu hiyo ilitangaza. NAPSA inakamata nafasi ya 16 kwenye ligi hiyo ya klabu 18. Imezoa pointi 36 kutokana na mechi 33. Nkana anayochezea kiungo mshambuliaji Mkenya Duke Abuya ilifufua matumaini ya kuepuka kupoteza nafasi yake kwenye ligi hiyo baada ya kulima Buildcon 2-0 Juni 19. Inashikilia nafasi ya 15 kwa alama 41, nyuma ya nambari 14 Indeni kwa tofauti ya ubora wa magoli.Ili kuponea kutemwa, Nkana lazima ipige NAPSA ama kutoka nayo sare katika mechi yake ya mwisho na kuomba Indeni ipoteze dhidi ya Kabwe Warriors inayofukuzia tiketi ya Kombe la Mashirikisho la Afrika. Katika mpango wote wa KQ wa Sh35 milioni kwa kipindi cha miaka mitatu, Sh25 milioni zitasaidia mbio zenyewe za Safari Rally, huku Sh10 milioni zikielekezwa kukuza madereva hao chipukizi mwaka 2021. “Kupitia udhamini huu, timu yetu ya WRC Safari Rally Kenya pamoja na madereva hao chipukizi watapewa tiketi za ndege kuhudhuria mikutano na mashindano ya WRC kote ulimwenguni,” alitanguliza Afisa Mkuu Mtendaji wa KQ, Allan Kilavuka hapo Juni 20. Aliongeza, “Pia, watanadi WRC kupitia jarida letu la Msafiri na matangazo mengine pamoja na burudani. Kusaidia shughuli muhimu kama WRC Safari Rally hakutainua tu moyo wa Ukenya, bali pia kutusaidia katika kunadi Kenya dunia nzima. Sisi kama kampuni ya ndege ya taifa ya Kenya iliyo na jina na bendera ya taifa hili tunahisi kuwa uhusiano wetu na shughuli kama hii unafaa sana.”Hafla hiyo ilihudhuriwa na Waziri wa Michezo Amina Mohamed na Mwenyekiti wa Kamati Andalizi ya Safari Rally, Phineas Kimathi, ambaye pia ni Mwenyekiti wa Shirikisho la Mbio za Magari Kenya (KMSF), miongoni mwa wengine. Amina alisifu ushirikiano kati ya serikali na kampuni za kibinafsi katika mbio za Safari Rally. Alisema zimesaidia sana katika maandalizi ya duru hiyo ya sita ya WRC itakayonufaisha sekta mbalimbali. Safari Rally itafanyika Juni 24-27 katika kaunti za Nairobi, Kiambu na Nakuru itakayoandaa sehemu kubwa ya mashindano hayo katika maeneo ya Naivasha. Penye nia pana njia WAHENGA waliposema penye nia pana njia hawakupaka mafuta kwenye mgongo wa chupa, maana ndivyo ilivyo tangia zama hizo na ipo hivyo mpaka sasa. Usemi huo umeonesha mashiko ya haja miongoni mwa jamii. Aidha ni msemo unaozidi kudhihirishwa na wengi ambao wameamua kujituma kisabuni huku wakiamini wanaweza kusudi watimize azma yao maishani.Patriciah Lihanda Indogo ni kati ya waigizaji wa kike humu nchini wanaolenga kufanya makubwa miaka ijayo. Binti huyu anayekaribia kutinga umri wa miaka 24 ni mwigizaji anayekuja, mwana mitindo ‘Plus size,’ na msomi wa mwaka wa nne kwenye chuo cha Pioneer International anakosomea masuala ya ushirikiano wa kimataifa kuhusu amani na ulinzi. Kisura huyu amejiunga na uigizaji mapema mwaka huu baada ya kuvutiwa na maigizo tangia akisoma shule ya Msingi alipotazama kipindi cha Tahidi High ambacho hupeperushwa kupitia Citizen TV. Mali ya serikali ni tamu Msichana huyu ambaye hufanya kazi na kundi la Nairobi Chronicles anajivunia kushiriki filamu fupi nyinyi tu ambazo hupeperushwa kupitia mtandao wa Youtube. Ameshiriki filamu kama ‘Ukienda kuona babymama na hakutaki,’ ‘Mali ya serikali ni tamu,’ na ‘Wanaume wamekaliwa chapati Nairobi’ kati ya zinginezo. ”Ndio nimeanza kupiga ngoma lakini baada ya miaka mitano ijayo nimepania kuwa katika kiwango cha juu hasa kushiriki filamu za kimataifa, Hollywood,” anasema na kuongeza kuwa anaamini ametunukiwa kipaji cha kufanya kweli katika tasnia ya maigizo. Mwigizaji chipukizi Patriciah Lihanda Indogo Katika mpango mzima analenga kufuata nyayo zake mwigizaji mahiri duniani Tiffany Haddish mzawa wa Marekani aliyeshiriki filamu kama ‘Night School,’ na ‘Nobodys fool,’ kati ya zingine.Anafichua kuwa tangia akiwa mtoto alidhamiria kuwa rubani au mwanamuziki maana aliwahi kununuliwa vyombo vya kujifunza masuala ya muziki lakini roho imekwenda kwingine. Genivieve Nnaji Anasema hapa nchini angependa kufanya kazi na waigizaji kama Sarah Hassan maarufu Tanya aliyeigiza kipindi cha Tahidi High na Saints (Citizen TV).Pia angependa kufanya kazi na mwezie Brenda Wairimu anayejivunia kushiriki filamu kama ‘Mali,’ na ‘Disconnect. ‘ ”Barani Afrika itakuwa furaha kubwa kujikuta jukwaa moja na waigizaji mahiri wa filamu za Kinigeria (Nollywood) kama Ini Edo na Genivieve Nnaji,” akasema. Edo na Nnaji wameshiriki filamu kama ‘Chief Daddy’ ‘Palace Maid,’ na ‘Blood Sisters,’ ‘Lionheart’ kati ya zingine. Anatoa wito kwa serikali iongezee majukwaa kama Viusasa ili wasanii kupata kuonesha uwezo wa talanta zao. Changamoto Anasema mwanzo alipoanza kushiriki uigizaji alijikuta kwenye wakati mgumu hasa kugawanya na shughuli za kuendeleza masomo yake. ”Haikuwa rahisi kufanya sote mbili lakini kwa sasa nimejifunza mengi na kufaulu kugawanywa muda vizuri,” akasema. ”Ninashukuru wachezaji wangu kwa kazi nzuri wanaoendelea kufanya kwenye kampeni za msimu huu,” kocha wa AFC alisema na kuongeza kuwa hawana la ziada ila wamepania kupambana mwanzo mwisho kuhakikisha wamenasa tiketi ya kusonga mbele. Kadhalika anatoa wito kwa wachezaji wake kushiriki mechi zote kama fainali maana vikosi vyote vinazidi kujituma kwa udi na uvumba. Alikiri wazi kuwa kampeni za msimu huu zimeshuhudia ushindani mkali kinyume na ilivyokuwa muhula uliyopita. Wanavoliboli wa Kenya ya ufukweni hawana corona, watawania tiketi ya Olimpiki TIMU za Kenya za voliboli ya ufukweni zinaweza sasa kupumua baada ya matokeo ya msafara wake mzima ya virusi vya corona kuonyesha hakuna aliye navyo. Wakenya walipimwa katika uwanja wa ndege wa Rabat mara tu walipowasili mnamo Jumapili asubuhi baada ya kusafiri Ijumaa kupitia nchini Ufaransa.Shirikisho la Voliboli Afrika (CAVB) limethibitisha kuwa mataifa 15 ya wanaume na 10 ya wanawake yatashiriki mashindano ya Afrika ya voliboli ya ufukweni ya kufuzu kushiriki Olimpiki. Yataandaliwa mjini Agadir, Morocco mnamo Juni 22-28.Mashindano ya wanaume yalitarajiwa kuwa na mataifa 20, lakini Mauritius, Sudan Kusini, Cape Verde na Sierra Leon hazikujitokeza nao Tanzania walijiondoa kutokana na uhaba wa fedha. Mkutano wa washiriki unatarajiwa kuandaliwa Juni 21 usiku.Kocha wa timu ya wanawake ya Kenya, Sammy Mulinge ametaka vipusa wake wajitahidi kupata matokeo mazuri. Kenya inawakilishwa katika kitengo hicho na Gaudencia Makokha atakayeshirikiana na Brackcides Agala, na Phoscah Kasisi atakayefanya kazi na Yvonne Wavinya. “Tulifanya kila kitu tulihitaji kufanya mazoezini nchini Kenya na hakuna mapya ya kufanya mazoezini hapa isipokuwa kufanya majaribio katika viwanja vitakavyotumiwa. Matumaini yangu ni kuwa tutapata droo nzuri,” alisema Mulinge. Mwenzake kutoka timu ya wanaume, Patrick Owino alisalia mwingi wa matumaini akisema kuwa vijana wake wanafahamu umuhimu wa kuandikisha matokeo mazuri.”Tumetafuta fursa hii kwa muda mrefu. Sasa tumeipata na hatuna budi, bali kufanya vyema,” alisema Owino. Kenya itawakilishwa na Ibrahim Oduori atakayeshirikiana na James Mwaniki, na Brian Melly na Enock Mogeni. Chini ya kocha Roberto Mancini, Italia walifungiwa bao la pekee na la ushindi dhidi ya Wales kupitia kwa Matteo Pessina. Italia sasa watakutana na kikosi kitakachoambulia nafasi ya pili kwenye Kundi C linalojumuisha Uholanzi, Ukraine, Austria na Macedonia Kaskazini. Ushindi wa Italia uliendeleza ubabe ambao sasa umewashuhudia wakikosa kupigwa katika mfululizo wa mechi 30 zilizopita kwenye mashindano yote.‘The Azzuri’ wameshinda mechi 25 kati ya hizo tangu Septemba 2018 walipocharazwa 1-0 na Ureno. Sasa wamefikia rekodi yao ya awali ya kutopigwa katika jumla ya mechi 30 mfululizo kati ya Novemba 1935 na Julai 1939. Wakili huyo mwenye tajriba ya juu alieleza mahakama kuwa kiini cha mzozo kati ya wawili hao ni mwanamke tu.“Osewe yuko na uhasama mkali na mshtakiwa. Anadai kuwa Mboya yuko na uhusiano wa kimapenzi na mkewe. Jambo hili limesheheni kwa muda mrefu,” alisema Prof Ojienda. Wakili huyo alimweleza hakimu kiini cha uhasama huo ni madai hayo ya uhusiano wa kimapenzi kati ya Mboya na mkewe Osewe.“Hata mlalamishi (osewe) aliwahi mshtaki Mboya kortini kuhusu suala hili,” Prof Ojienda. Sikuwa na bastola siku ile aliponishambulia.Alitaka kuniangamiza.” Lakini kiongozi wa mashtaka Bw Anderson Gikunda aliomba mahakama imwadhibu vikali Mboya kwa vile alikuwa na nia ya kuwaua Osewe na mlinzi katika hoteli hiyo aliyechapwa risasi ya mguu.Osewe alijeruhiwa na anatembea akitumia mkogojo.Mboya atahukumiwa Agosti 7, 2021. Imara United yalenga kupandishwa daraja muhula ujao IMARA United ni kati ya klabu kongwe nchini kama AFC Leopards maarufu Ingwe na Gor Mahia kwa jina lingine K’Ogalo ambazo hushiriki ngarambe ya Ligi Kuu ya Betking Kenya Premier League (BKPL). Imara United awali ikifahamika kama Maragoli United ni kati ya timu zinazoshiriki mechi za Ligi ya Kaunti chini ya Shirikisho la Soka la Kenya (FKF) Tawi la Nairobi Magharibi.”Sina shaka kutaja kuwa ina wachezaji wazuri wanaolenga kufanya kweli na kutwaa tiketi ya kufuzu kushiriki mechi za Nairobi West Regional League (NWRL) muhula ujao,” alisema kocha wake, Milton Ombote na kuongeza kuwasoka la humu nchini linazidi kuimarika kila kuchao. Kocha huyo anasisitiza kuwa klabu nyingi nchini hupitia wakati mgumu hasa ukosefu wa ufadhili hali ambayo huchangia wachezaji wengi kutopata nafasi kupalilia vipaji vyao. Miaka saba Klabu hiyo yenye makazi katika mtaa wa Huruma Kaunti ya Nairobi ni kati ya vikosi vinavyoshiriki mechi za Ligi ya Kaunti ya Nairobi msimu huu. Kadhalika kocha huyo anasisitiza kuwa endapo watafanikiwa kupata ufadhili na kuendelea kushiriki mechi za ligi miaka saba inatosha kufaulu kutinga kipute cha haiba kubwa nchini (Ligi Kuu). ”Kwa jinsi tunavyozidi kujituma kwenye kampeni za msimu huu hatuna mpinzani wa kututia kiwewe tumekaa vizuri kupambana mwanzo mwisho na kuandikisha matokeo mazuri,” alisema naibu wake, Ronado Mavuko na kuwataka wenzake kushiriki kila mechi kama fainali. Meneja wa klabu hiyo, Adeya Nerbard anatoa wito hasa kwa jamii ya Maragoli ijitokeze kufadhili wachezaji hao kwenye juhudi za kunoa wachezaji wanaokuja.Matatizo ya udhamini ndio yamechangia klabu hii kujikuta njia panda hasa kuvunjika na kufufuka mara ikivunjika na kufufuka. Licha ya kupitia changamoto kibao za kifedha klabu hiyo inajivunia kukuza wachezaji wawili wa hivi karibuni Charles Owino na Victor Otieno waliobahatika kusakatia Gor Mahia na Sony Sugar mtawalia. Mataji Kwenye juhudi za kukuza talanta za wachezaji wake klabu hiyo imebahatika kubeba mataji kadhaa ikiwamo Chapa Dimba na Safaricom pia Super and Extreme Cup. Serikali yanyenyekea kuhusu amri kwa makanisa SERIKALI Jumatatu ililazimika kukutana na viongozi wa kidini baada ya kuweka masharti makali yaliyoonekana kukandamiza uhuru wa kuabudu katika kaunti 13. Hatua hiyo ilijiri siku chache tu baada ya serikali kupiga marufuku mikusanyiko ya ibada katika kaunti za Busia, Vihiga, Kisii, Nyamira, Kakamega, Kericho, Bomet, Bungoma, Trans Nzoia, Kisumu, Siaya, Homa Bay na Migori. Marufuku hiyo iliibua hisia mseto kote nchini huku wakazi wengi katika maeneo husika wakikosoa hatua ya kukataza ibada ilhali taasisi nyinginezo zilikuwa zikiendelea na shughuli zao kama kawaida. Huku ikionekana kulegeza kamba kuhusu agizo lake la awali, serikali kupitia Waziri wa Masuala ya Ndani Fred Matiang’i, ilitangaza jana kwamba, imejitolea kuhakikisha shughuli za ibada zinaendelea katika kaunti zilizoathirika. “Tutathmini upya mikakati hii chini ya Wizara ya Afya ili kuona ni vipi tunavyoweza kurejelea upesi shughuli za ibada katika kaunti 13 huku tukizingatia mikakati tuliyopewa ili kuokoa maisha ya watu wetu,” alisema Dkt Matiang’i. Dkt Matiang’i alihimiza mashirika ya kulinda usalama yanayowahangaisha viongozi wa kidini kuwaheshimu wanapoendesha shughuli zao katika sehemu mbalimbali nchini. “Idadi kubwa ya viongozi wetu wa kidini wana heshima kuu kwa serikali na ninawahimiza machifu wote, manaibu wa chifu na maafisa wote kote nchini kuunda mahusiano thabiti na viongozi wetu wa kidini, wawape heshima na msaada wanaohitaji wanapohudumia mahitaji ya kiroho,”alisema. Isitoshe, alitangaza kuwa serikali imeongeza muda wa hatamu ya Baraza la Makundi ya Kidini linalohusika na mikakati ya kukabiliana na janga la Covid-19 kwa muda wa miezi sita. Christina Munyao anavyovumisha tasnia ya filamu nchini NI kati ya wasanii wa kike walioamua kuvumisha tasnia ya filamu nchini. Alianza kujituma kwenye masuala ya filamu mwaka 2014 baada ya kukamilisha elimu ya kidato cha nne. Dah! Unajua nini? Wahenga kweli hawakupaka mafuta kwenye mgongo wa chupa walivyolonga kuwa ‘Vitu vya biashara havigombani. Christina Munyao ambaye kisanaa anafahamika kama Tina Clara amepania kuibuka kati ya waigizaji wachanga wanaomiliki brandi za kuzalisha filamu nchini. Binti huyu ni mwigizaji wa kujitegemea anayejivunia kushiriki zaidi ya filamu ambazo baadhi yazo zimepeperushwa kupitia vituo tofauti ikiwamo Citizen TV na KBC kati ya zingine. Chipukizi huyu amehitimu kwa shahada ya digrii katika masuala ya uigizaji na amevalia kofia nyingi tu katika sekta ya sanaa ya burudani. Ingawa alianza kwakushiriki filamu za mwongozo wa vitabu vya riwaya (setbooks) leo hii ameiva kinoma. Kipusa huyu aliyezaliwa mwaka 1997 ni mwana maigizo, video vixen, produsa na mwandishi wa script. Hayo tisa. Kumi analimiki brandi yake iitwayo Tina Tales anayopania kuifikisha upeo wa juu kama Tyler Perry Studios yake Tyler Perry mzawa wa Marekani. Christina Munyao ambaye kisanaa anafahamika kama Tina Clara ”Ingawa tangia nikiwa mtoto nilidhamiria kuwa muimbaji ama mtangazaji wa runinga enzi hizo nilivutiwa na filamu za miongoni mwa waigizaji mahiri nchini India, Priyanka Chopra,” alisema na kuongeza kuwa sanaa ya maigizo ameibuka ajira anakolenga kufanya mambo miaka ijayo. Metipso TV Anajivunia kushiriki filamu nyingi tu ikiwamo kipindi cha Inspekta mwala ambacho hupeperushwa kupitia runinga ya Citizen TV pia kamba school series iitwayo Tr Makombo kwenye Viusasa. Aidha ameshiriki kipindi cha KCB GO Ahead TVC pia filamu kwa jina Pain and Love iliyopeperushwa kupitia kituo cha K24. Kadhalika huandaa kipindi cha runinga ya mtandaoni ya Metipso TV kiitwacho Tina and The City. ”Kwa sasa ninatengeneza filamu mbili ambazo nimeziandika mwenyewe ‘Bella na Exile’ ambazo ninatarajia zitakuwa tayari baadaye mwaka huu,” akasema. Kwa waigizaji wa kimataifa anatamani kujikuta jukwaa moja nao Thuso Mbedu(Afrika Kusini) na Mghana, Nadia Buari walioshiriki ‘Isibaya,’ na ‘Darkness of Sorrow,’ mtawalia kati ya zingine. Mawaidha Msichana huyu anashauri wenzie kuwa wasijiunge na uigizaji endapo hawana roho za kuvumilia maana shughuli sio mteremko jinsi wengine hudhania. ”Nawaonya kina dada wenzangu kuwa kamwe wasiwe na mahusiano ya kimapenzi na wanaume wanapiga shughuli katika tasnia ya uigizaji pia wasizae kabla ya ndoa maana maisha yanazidi kuwa magumu,”’ akasema. Anataka wenzie wanaokuja wawe wabunifu endapo wanapania kupenya katika sekta ya maigizo. Anadokeza kuwa kama sivyo ni rahisi kwa kuangukia meno ya maprodusa ambao hupenda kuwashusha hadhi wasanii wa kike. NI miongoni mwa wasanii chipukizi wa kike wanaozidi kuvumisha jukwaa la burudani kupitia uigizaji na vichekesho hapa nchini. Aidha ni kati ya wanamaigizo wanaopania kujituma kiume kuhakikisha wametinga upeo wa kimataifa miaka ijayo. Evalyne Wanja Mwangi maarufu kama Eve ni mjasiriamali na produsa ambaye kitaaluma alianza kujituma katika masuala ya uigizaji mwaka jana. ”Hata hivyo nilianza kushiriki uigizaji kama burudani miaka nane iliyopita,” binti huyu anasema na kuongeza kuwa filamu ya Nairobi Half life ilimtia motisha zaidi kuendeleza talanta yake katika uigizaji ambayo haikuwa imetambuliwa. Pia anasema kazi zake kati ya waigizaji shupavu afrika, Davis Viola ilizidisha hamu yake kujiunga na sekta ya maigizo. Mwanzo wake baada ya kutamatisha elimu ya kidato cha nne mwaka 2013 alijiunga na kundi la ISCEBEE Funs. Ingawa hajapata mashiko katika tasnia ya uigizaji anajivunia kushiriki zaidi ya filamu kumi ambazo mbili yazo zimepata mpenyo na kupeperushwa kupitia Maisha Magic TV. ”Hakika nilijiunga na uigizaji mwaka uliyopita lakini nimepiga hatua kiasi ambapo nimeshiriki filamu kama ‘Varshita’ na ‘Selina’ zilizopeperushwa kwenye runinga. Ninaamini uigizaji ni ajira ninayolenga kutumia kama kitenga uchumi maishani mwangu huku nikipania kufuata nyayo zake kati ya waigizaji mahiri duniani Jo-Issa Rae Diop mzawa wa Marekani. Msanii huyo aliye pia mwandishi na produsa ameshiriki filamu kama ‘Little,’ ‘Insecure,’ ‘Love Birds,’ na ‘The Hate you give,’ kati ya zingine. Chipukizi huyu anasema anajiona akishiriki filamu za Wollywood ndani ya miaka mitano ijayo. ”Aidha ndani ya muda huo natumai nitakuwa namiliki brandi yangu na kuzalisha angalau filamu mbili,” akasema. Dada huyu anatoa mwito kwa serikali ikome kuzitoza ushuru wa juu kampuni za kigeni zinapohitaji kufanyia kazi ya uigizaji humu nchini. ”Sio siri tena inafahamika kuwa endapo serikali inaweza kuweka sera za kufaidi wahusika katika tasnia ya ugizaji nchini inaweza kutoa ajira kwa wasanii wengi tu wanaume na wanawake,” akasema. Mawaidha Anashauri wanadada wenzie wasijiunge na sekta hii kusaka umaarufu bali wafahamu wanachotafuta maishani. Pia anawaambia lazima wajitolee kuhudhuria majaribio (auditions) maana hakuna kazi itakayowakuta kwa nyumba pia wasipuuze brandi ndogo ndogo kwa kuzingatia hakuna anayefahamu bahati yake itatua lini. ”Ni muhimu kwetu kuwa wavumilivu, kujituma pia tuwe wabunifu ili kuibuka bora katika tasnia ya uigizaji,” alisema. Argentina waangusha Paraguay huku Chile wakitoka nguvu sawa na Uruguay kwenye Copa America ARGENTINA walikalia vizuri kileleni mwa Kundi A kwenye kampeni za Copa America zinazoendelea nchini Brazil baada ya kupepeta Paraguay 1-0 mnamo Jumatatu usiku. Bao la pekee katika mechi hiyo lilifumwa wavuni na nyota Alejandro Dario Gomez katika dakika ya 10. Chini ya kocha Lionel Scaloni, Argentina kwa sasa wanaselelea kileleni mwa Kundi A kwa alama saba, mbili zaidi kuliko nambari mbili Chile walioambulia sare ya 1-1 dhidi ya Uruguay. Chile waliwekwa kifua mbele na Eduardo Vargas katika dakika ya 26 kabla ya Arturo Vidal kujifunga na kusawazishia Uruguay ambao kwa sasa wanashikilia nafasi ya nne kwa alama moja, nyuma ya Paraguay ambao wamejizolea pointi tatu kutokana na mechi mbili zilizopita. Chini ya mkufunzi Oscar Tabarez, Uruguay inayojivunia maarifa ya vigogo Edinson Cavani na Luis Suarez, walizidiwa maarifa na Argentina kwa 1-0 mnamo Juni 18 jijini Brasillia.Kwa upande wao, Chile walikuwa wamejizolea pointi nne kutokana na mechi mbili zilizopita baada ya kuwalazimishia Argentina sare ya 1-1 mnamo Juni 15 kabla ya kupepeta Bolivia 1-0 siku nne baadaye. Mechi dhidi ya Argentina ilikuwa ya nne mfululizo kwa Uruguay kukamilisha bila ya kusajili ushindi tangu Novemba 13, 2020 walipowapiga Colombia 3-0 kwenye mojawapo ya mechi za kufuzu kwa fainali za Kombe la Dunia za 2022 nchini Qatar. Waliambulia sare tasa dhidi ya Paraguay na Venezuela mnamo Juni 4 na Juni 9 baada ya kutandikwa 2-0 na Brazil mnamo Novemba 18, 2020. Argentina waliambulia sare ya 1-1 dhidi ya Chile na kuwakung’uta Uruguay 1-0 katika mechi mbili za kwanza kundini. Paraguay walifungua kampeni za Kundi A kwa kucharaza Bolivia 3-1. Jumla ya vikosi vinne miongoni mwa vitano vinavyounga Kundi A na na vinne vingine kutoka Kundi B linaloongozwa sasa na wenyeji Brazil, vitafuzu kwa hatua ya nane-bora.Mbali na Argentina na Chile, vikosi vingine vinavyopigiwa upatu wa kusonga mbele kutoka Kundi A ni Paraguay na Uruguay. Bolivia hawana alama yoyote baada ya kupoteza mechi mbili zilizopita. Walipigwa 3-1 na Paraguay mnamo Juni 15 kabla ya kucharazwa 1-0 na Chile siku tatu baadaye. Huku Paraguay wakijivunia kutawazwa mabingwa wa Copa America mnamo 1953 na 1979, Bolivia wamewahi kusonga mbele kutoka hatua ya makundi ya kipute hicho mara moja pekee, hiyo ikiwa mnamo 2015 ambapo walipigwa 3-1 na Peru kwenye robo-fainali. Argentina walishuka dimbani wakijivunia rekodi ya kutoshindwa tangu 2019. Hata hivyo, wanafainali hao wa Kombe la Dunia mnamo 2014 na Copa America mnamo 2019, hawajawahi kutia kapuni taji la Copa America kwa takriban miaka 30 iliyopita. Mara yao ya mwisho kutawazwa mabingwa wa Copa America ni 1993. Ingawa hivyo, wamejisuka upya na wanajivunia mwamko mpya chini ya Scaloni tangu wabanduliwe mapema na Ufaransa kwenye fainali za Kombe la Dunia za 2018 nchini Urusi. Mikoba yao ilikuwa ikidhibitiwa na kocha Jorge Sampaoli wakati huo. Chile wana kiu ya kutia kibindoni taji la tatu la Copa America baada ya kutawazwa mabingwa mnamo 2015 na 2016. Licha ya miaka mitano kupita tangu wanyanyue taji la mwisho la Copa America, kikosi cha kwanza cha Chile hakijabadilika pakubwa huku Alexis Sanchez wa Inter Milan (Italia) na Eduardo Vargas wa Atletico Mineiro (Brazil) wakisalia tegemeo kubwa katika safu ya mbele. TIMU ya taifa ya Peru iliweka hai matumaini ya kuingia robo-fainali za Copa America baada ya kuvuna ushindi wa 2-1 dhidi ya Colombia katika mechi ya Kundi B mnamo Jumatatu. Peru sasa wanajivunia alama tatu na wanashikilia nafasi ya tatu katika kundi hilo linaloongozwa na wenyeji Brazil kwa pointi sita.Kwa upande wao, Colombia wanakamata nafasi ya pili kwa pointi nne, mbili zaidi kuliko Ecuador walioambulia sare ya 2-2 dhidi ya Venezuela katika gozi jingine la Kundi B. Jumla ya vikosi vinne miongoni mwa vitano vinavyounga Kundi B na vinne vingine kutoka Kundi A linaloongozwa na Argentina kwa alama nne kufikia sasa, vitafuzu kwa hatua ya nane-bora. “Ushindi dhidi ya Colombia unatupa tumaini kubwa. Naamini kuanzia sasa kusonga mbele, motisha itakuwa ya juu zaidi kadri tunavyojiandaa kupepetana na Ecuador na Venezuela katika michuano miwili ijayo kundini,” akasema beki Renato Tapia. Chini ya kocha Ricardo Gareca, Peru walifungua makala ya 47 ya Copa America kwa kupokezwa kichapo kinono cha 4-0 kutoka kwa mabingwa watetezi Brazil mnamo Juni 18. Mabao yao dhidi ya Colombia yalipachikwa wavuni kupitia Sergio Pena na beki wa Everton, Yerry Mina aliyejifunga. Colombia waliojutia masihara makubwa ya kipa David Ospina, walifutiwa machozi na Miguel Borja. Kikosi hicho cha mkufunzi Reinaldo Rueda kilisajili ushindi mwembamba wa 1-0 dhidi ya Ecuador mnamo Juni 14 kabla ya Venezuela kuwalazimishia sare tasa siku tatu baadaye. Colombia ambao wanakosa maarifa ya kiungo tegemeo James Rodriguez aliyetemwa kikosini na kocha Rueda, watafunga kampeni zao za Kundi B dhidi ya Brazil usiku wa Jumatano jijini Rio de Janeiro.Sare dhidi ya Ecuador iliwasaza Ecuador na alama mbili kutokana na mechi tatu za hatua ya makundi. Kwa sasa wanashikilia nafasi ya nne mbele ya Ecuador ambao wana alama moja kutokana na mechi mbili.Venezuela walipigwa na Brazil 3-0 katika mechi ya kwanza kabla ya kuokota alama moja katika sare tasa dhidi ya Colombia mnamo Juni 18. Watacheza na Peru katika mechi ya mwisho kundini mnamo Jumatatu ijayo.Ecuador kwa upande wao watapimana ubabe na Peru mnamo usiku wa Jumatano kabla ya kushuka dimbani kuonana na Brazil mnamo Juni 28. Austria waingia hatua ya 16-bora ya Euro kwa mara ya kwanza baada ya miaka 67 AUSTRIA walitinga hatua ya 16-bora ya Euro kwa mara ya kwanza katika historia baada ya kucharaza Ukraine 1-0 katika mchuano wa mwisho wa Kundi C mnamo Juni 21, 2021 jijini Bucharest. Chini ya kocha Franco Foda, Austria walifunga bao la pekee na la ushindi katika mechi hiyo kupitia fowadi Christoph Baumgartner katika dakika ya 21.Ufanisi huo uliwakatia Austria tiketi ya kupepetana na Italia kwenye hatua ya 16-bora mnamo Juni 26. Ukraine ambao kwa sasa wanashikilia nafasi ya tatu kwa alama tatu kundini, sasa watasubiri zaidi kufahamu iwapo watakuwa miongoni mwa timu nne zitakazokuwa zimesajili matokeo ya kuridhisha zaidi ila vikaambulia nambari tatu kwenye makundi yao. Austria waliwahi kusonga mbele na kuingia raundi ya pili ya mchujo kwenye fainali za Kombe la Dunia za 1978 na 1982. Hata hivyo, mechi dhidi ya Italia mnamo Juni 26 itakuwa yao ya kwanza kushiriki katika hatua ya mwondoano kwenye soka ya haiba kubwa chini ya kipindi cha miaka 67 tangu waambulie nafasi ya tatu kwenye fainali za Kombe la Dunia mnamo 1954. Kocha Tusker FC asherehekea kuzima Kariobangi Sharks KOCHA wa Tusker FC, Robert Matano ameelezea furaha yake kutokana na ushindi wa vijana wake wa bao 1-0 dhidi ya Kariobangi Sharks kwenye mechi ya Ligi Kuu ya Betking Kenya Premier League (BKPL) msimu huu. Tusker ilishuka dimbani kushiriki patashika hiyo ikiumiza majeraha ya kushindwa mara mbili. Wana mfinyo hao walikuwa wamegongwa bao 1-0 na AFC Leopards kwenye mechi ya kuwania Betway Cup pia walizabwa bao 1-0 na Posta Rangers kwenye mchuano wa ligi. ”Kusema ukweli tulihitaji ushindi wa alama zote tatu bila kujali tuliupata namna gani bora tulizima wapinzani wetu na kutia kapuni pointi tatu muhimu,” kocha huyo alisema na kuongeza kuwa katika kipindi cha kwanza vijana wake walipoteza nafasi nyingi wangezitumia kunyamazisha wapinzani wao. Veterani huyo anasema bado anaumizwa na kichapo cha Posta Rangers maana kiliwanyima nafasi ya kupanua mwanya katika jedwali la kipute hicho. Kocha huyo anashikilia kuwa hadi sasa haelewi jinsi walivyokubali kuchapwa na Posta Rangers. Matakeo mbaya ya Tusker FC, AFC Leopards na KCB yamechangia mabingwa watetezi, Gor Mahia kupiga hatua zaidi ambapo imetinga kati ya tatu bora huku ikiwa na mchezo mmoja mkononi. Katika jedwali, Tusker inaongoza kwa kutia kapuni alama 42, moja mbele ya KCB baada ya kila moja kushiriki mechi 20. Gor Mahia imefunga tatu bora kwa alama 37 sawa na mashameji wao AFC Leopards. Maskwota elfu tatu wafurushwa ZAIDI ya watu 3,000 katika mtaa wa Kadzandani, Kaunti ya Mombasa wana hofu ya kufurushwa makwao baada ya kupoteza kesi kuhusu umiliki wa ardhi waliyozozania na mwekezaji wa kibinafsi. Mahakama ya Mazingira na Ardhi mjini Mombasa ilitupilia mbali ombi lao la kutaka kupewa umiliki wa ardhi hiyo ambayo walidai wameishi humo kwa zaidi ya miaka 12.Jaji Sila Munya alisema hawakutoa ushahidi wa kutosha kustahili kupewa ardhi hiyo wala hawakutoa maelezo mahsusi kuhusu wakati walipoingia kwenye shamba hilo. Maskwota hao walidai kuwa waliingia katika ardhi hiyo kati ya mwaka wa 1930 na 1940 huku wengine wakidai kuwa walizaliwa miaka ya tisini na wazazi wao walioishi katika shamba hilo.“Sina ushahidi kabisa kuhusu madai yao ya umiliki wa ardhi hiyo. Madai ya umiliki wa ardhi hiyo hayana thibitisho,” jaji huyo alisema. Korti imeamuru maskwota waondoke kwenye ardhi hiyo ndani ya siku 90 la si hivyo wamiliki wana ruhusa kuwafurusha. Ndani ya kipindi hicho, maskwota hao wamezuiliwa kufanya maendeleo yoyote wala uboreshaji wa majengo yaliyopo kwenye ardhi hiyo. Baadhi ya familia zilizoathiriwa zilidai kwamba zilinunua baadhi ya vipande vya ardhi kwa Sh80,000 na zaidi mwaka wa 2008 na kujenga nyumba za kuishi na maduka.Bw Harshit Mulvantari Rawal aliyewasilisha kesi hiyo ili maskwota hao wafurushwe aliiambia korti kuwa marehemu Lalitchandra Pandya alinunua ardhi hiyo kwa Sh210,000 kutoka kwa Miguel Cassio na Hamilton Antao, ambao walikuwa wakimiliki shamba hilo. Alisema walitumia shamba hilo kwa kilimo.Kwingineko, wamiliki wa ardhi ambako miradi mikuu ya kitaifa inanuiwa kuanza kujengwa au kukamilishwa katika Kaunti ya Lamu, wamedai serikali inatumia nguvu kutwaa ardhi hizo bila kuwafidia. Wakizungumza wakati wa kikao cha kujadili mradi wa bomba la kusafirisha mafuta kutoka Lokichar (Turkana) hadi Lamu, wakazi hao walilalamika kuwa maafisa wa polisi na wa jeshi la ulinzi (KDF) wamekuwa wakitumiwa na serikali kuwatisha na kuwahamisha wananchi kwa lazima kutoka kwa ardhi zao. Wakazi hao waliohudhuria kikao katika eneo la Mokowe, wanalalamika kuwa serikali imekuwa ikipeleka matingatinga kwenye ardhi zao na “kusafisha” ardhi bila ya kuwahusisha wamiliki.Wengi wa walalamishi ni kutoka vijiji vya Mokowe, Hindi, Magogoni, Roka, Kibiboni, Bar’goni na maeneo mengine. Wakiongozwa na msemaji wao, Bw Tonny Kimathi, walisema mara nyingi wameshindwa kujitetea kwani matingatinga yanayolima ardhi zao huwa yanalindwa na polisi na KDF.Hata hivyo, Kamishna wa Kaunti ya Lamu, Bw Irungu Macharia alishikilia kuwa serikali imekuwa ikifuata njia zifaazo kisheria katika kutwaa ardhi za miradi Lamu. Bw Macharia alisema mikutano imekuwa ikiandaliwa kukutanisha wananchi ili kujadiliana kuhusu miradi kabla ya ardhi zao kutwaliwa.“Tumekuwa tukiwashirikisha wananchi katika kila hatua zinazotakikana kabla ya ardhi za miradi kutwaliwa. Serikali haiwezi kumdhulumu mwananchi wake. Ikiwa wewe ni mmiliki halisi wa ardhi ambayo serikali inafaa kutwaa ili kufanikisha miradi lazima ufidiwe,” akasema Bw Macharia. Mwenyeji mwingine, Bi Amina Khamis alisema ni vyema serikali kutekeleza usoroveya wa ardhi zote inazolenga na kuwafidia wenyeji kwanza kabla ya ardhi zao kutwaliwa kwa miradi husika.Bi Khamis alieleza masikitiko yake kwamba mara nyingi huwa wanakosa ushahidi wa umiliki wa ardhi zinazotwaliwa kwa miradi ya serikali Lamu kila wanapotafuta fidia zao kwa kuwa hawajapewa hatimiliki. “Sisi hatuna hatimiliki za ardhi lakini huwa tuna miti tumepanda kwenye ardhi husika. Pia huwa na vibanda vyetu. Ikiwa serikali itavamia ardhi hizo na kuzisafisha kwa kutumia tingatinga, ushahidi huo tutaupata wapi? Ni vyema makadirio yafanywe na kisha kufidiwa kwanza kabla ya ardhi zetu kutwaliwa kufanikisha miradi,” akasema Bi Khamis. Mzee Peter Mwaura ambaye ni Mwenyekiti wa Nyumba Kumi eneo la Hindi aliomba mikutano zaidi ifanywe baina ya wananchi, serikali na wawekezaji wa miradi ili kuwe na masikilizano kuhusu ardhi zinazonuia ili kuzuia uhasama. “Tumejionea baadhi ya wamiliki wa ardhi za Bandari ya Lamu wakililia fidia zao hadi leo bila mafanikio. Hali hii inajenga chuki baina ya wananchi, serikali na wawekezaji. Ni vyema mikutano ya kila mara kuandaliwa ili mwananchi kujulishwa ni jinsi gani atapata haki baada ya ardhi yake kutwaliwa kufanikisha miradi,” akasema Bw Mwaura. Masoko ya wazi yaruhusiwe katika kaunti zilizofungwa INGAWA hatua ya serikali kuimarisha masharti ya kudhibiti maambukizi ya Covid-19 katika kaunti za eneo la Magharibi inafaa kupongezwa, yanawaumiza raia wenye mapato finyu. Moja ya amri ambayo ningependa iondolewe au ilegezwe ni ya kufungwa kwa masoko ya wazi katika kaunti 13 za eneo hilo pana linalopakana na Ziwa Victoria.Hii ni kwa sababu wakazi wengi wa kaunti hizi za mashambani hutegemea masoko haya kujitafutia riziki ya kila siku. Hivyo, kufungwa kwa masoko ya Kisumu, Siaya, Homa Bay, Kisii, Nyamira, Kakamega, Vihiga, Busia, Kericho, Bomet, Bungoma na Trans Nzoia ni sawa na kuwakatizia wakazi hawa chanzo cha mapato kwa kipindi cha siku 30. Kunamaanisha kuwa wakazi, haswa ndani mashambani, hawatapata mahala pa kuuza mazao, mifugo na bidhaa nyinginezo za kuwaletea mapato wakati huu ambapo vianzo vyao vingine vya riziki vimeathiriwa na janga la Covid-19.Vianzo hivyo ni kama vile jamaa wanaofanyakazi miji mikuu ambao huwatumia pesa za matumizi; lakini sasa hawana uwezo wa kufanya hivyo sababu wengine wao wamefutwa kazi au kupunguziwa mishahara. Hii, bila shaka, inaathiri pakubwa fedha wanazotumiwa wakazi hawa wanaoishi mashambani – wengi wakiwa katika kaunti hizo za eneo la Magharibi ambazo zimefungwa. Tayari wakazi wameanza kuhisi makali ya masharti hayo mapya ikizingatiwa kuwa kafyu sasa itaanza mapema saa moja jioni hadi saa kumi alfajiri, badala ya saa nne za usiku hadi saa kumi alfajiri ilivyo katika maeneo mengine ya nchi. Itakuwa jambo la busara kwa serikali kufungua masoko katika kaunti husika za Magharibi ili wakazi wapate fursa ya kuchuma riziki ya siku.Masharti ambayo serikali inapaswa kuhakikisha yamedumishwa katika masoko, ni kwa wauzaji na wanunuzi kuvalia barakoa nyakati zote.Pia kunawa mikono kablaa na baada ya kukamilisha shughuli zao za biashara. Vile vile, wafanyabiashara wasisitiziwe kwamba sharti wahakikishe wateja wao hawasongamani nyakati zote wakiwa sokoni.Muhimu zaidi ni kwamba, serikali inafaa kuimarisha mpango wa utoaji chanjo ya Covid-19, inayosababishwa na virusi vya corona, katika kaunti hizi 13 ambazo zimetajwa kama maeneo hatari ya maambukizi kwa sasa nchini. Idadi kubwa ya dozi 350,000 ya chanjo ya AstraZeneca ambayo serikali ilipokea kutoka taifa la Denmark siku ya Jumatatu, ipelekwe katika maeneo hayo.Haswa kwa wakazi wa kaunti za Kisumu, Siaya na Homa Bay ambazo ndizo zinaandikisha idadi ya juu ya maambukizi ya corona wakati huu. Kwa mfano, juzi wakazi wa kaunti ndogo ya Gem, katika kaunti ya Siaya waliomba serikali iwaruhusu kuendelea na biashara zao katika masoko ya wazi ili angalau wapate hela za kuwalipia watoto wao karo zao shule. Kilio chao kina mashiko ikizingatiwa kuwa juzi Waziri wa Elimu aliwashauri walimu wakuu wa shule za upili kuwafukuze wanafunzi ambao wazazi wao hawajakamilisha kulipa karo za mwaka huu wa masomo. Kimsingi, wengi wa wazazi katika maeneo ya mashambani hupata pesa za kulipa karo kwa kuuza mifugo wao au mazao yao ya shambani katika masoko ya wazi ambayo sasa yamefungwa Heko Facebook kuzima akaunti za chuki Ethiopia TUNAISHI enzi hatari ambapo watu walio na usemi mkubwa katika masuala ya kisiasa, wanatumia mitandao ya kijamii kama silaha dhidi ya wapinzani nyakati za uchaguzi. Wakati wa kampeni za uchaguzi mkuu wa Ethiopia uliofanyika Jumatatu, wanasiasa walifurika katika mtandao wa kijamii wa Facebook kuchapisha jumbe za chuki na kueneza habari feki, bila kujali athari ya vitendo vyao kwa wapigakura.Ni aibu iliyoje kwa taifa ambalo limeshuhudia vita katika eneo la Tigray kwa zaidi ya mwaka mmoja sasa, kuruhusu wanasiasa wake kuchochea uhasama baina ya jamii. Mwanzo, hili ni taifa ambalo limekuwa likibana matumizi ya intaneti katika kipindi chote cha machafuko ya Tigray, na kuwafungia nje mamilioni ya Waethiopia wanaotaka kupata habari zinazowahusu wakati wa uchaguzi. Kwa kugundua kuwa unahitaji tu kulipia tangazo la kisiasa kwenye Facebook ili lifikie watu wengi, wanasiasa wa nchi hiyo wameonekana kukosa maadili kwa kusambaza jumbe za kupotosha. Lakini naipongeza Facebook, maanake baada ya kung’amua jinsi wanasiasa watundu walikuwa mbioni kuwahadaa wapigakura, ilichukua hatua mara moja kufunga akaunti na makundi husika katika mtandao wake. Kwa jumla, kampuni hiyo iling’oa akaunti 65, kurasa 52 na makundi 27. Pia iliondoa akaunti 32 kwenye mtandao wake mwingine wa kijamii – Instagram, ambazo zilikuwa zinapigia debe chuki na vurumai baina ya makabila.Kimsingi, kila ukurasa wa Facebook wa kisiasa ulikuwa na wafuasi zaidi ya milioni moja, huku watu zaidi ya 700,000 wakiwa wanachama wa vikundi vya uhasama. Watu 1,700 walikuwa wafuasi wa kila akaunti ya Instagram.Inamaanisha kuwa, kwa kuzima kaunti hizi hatari Facebook imezuia machafuko zaidi wakati wa uchaguzi, ambao tayari umekumbwa na utata.Ni hatua ambayo imezuia vifo zaidi, kwa kupunguza kasi ya msambao wa habari feki, video za kuchochea fujo na picha tatanishi kwa wapigakura. Ni wiki mbili tu baada ya Facebook kumpiga marufuku rais wa zamani wa Amerika, Donald Trump, kutumia akaunti yake kwa muda wa miaka miwili. Hii ilikuwa hatua njema ya kupunguza chuki duniani.Isiwe tu ni Ethiopia na Amerika pekee, Facebook sasa inafaa kuonekana kuwa mstari wa mbele katika kila nchi ambayo inajiandaa kwa uchaguzi. Juhudi hizi zitasaidia kupunguza kuyumba kwa demokrasia, na kuwapa wananchi imani katika upigaji kura.Vile vile, hatua hizi zinafaa pia kuonekana katika mtandao wa jumbe fupi wa WhatsApp.Isiwe tu wakati wa uchaguzi ambapo udhibiti huu unashuhudiwa; jumbe zisizofaa huchapishwa wakati wote. Nairai Facebook kuzidisha jitihada zake ili kuwafungia nje wote wanaokiuka sheria za mitandaoni. Isafishe mtandao wake kwa kutumia programu ya kiteknolojia inayoweza kutambua maneno ya chuki, matusi, vitisho vya mauaji, ukiukaji wa haki za binadamu, taasubi za kike na kiume, dhuluma za watoto na zile za kimapenzi na ubaguzi wa rangi. Nazo kampuni zinazomiliki mitandao mingine ya kijamii – Twitter, YouTube, Vimeo, LinkedIn na TikTok – ziige mfano wa Facebook ili hatimaye mitandao ya kijamii iwe pahali pa amani kwa kila mtumizi. Raila, Kalonzo wapeleka vita vyao Mt Kenya KIONGOZI wa chama cha ODM Raila Odinga na mwenzake wa Wiper Kalonzo Musyoka wameanza kunyemelea eneo la Mlima Kenya kutafuta uungwaji mkono huku tofauti kati yao zikionekana kupanuka. Mwishoni mwa wiki, Bw Musyoka alikuwa katika Kaunti ya Murang’a kwenye ziara iliyofanikishwa na aliyekuwa katibu wa wizara, Bw Irungu Nyakera ambapo alisisitiza kuwa jina lake litakuwa kwenye debe katika uchaguzi mkuu ujao. Mnamo Jumatatu, naye Bw Odinga alizuru Kaunti ya Kiambu. Bw Musyoka ambaye aliepuka kuandamana na viongozi wa eneo hilo waliochaguliwa katikas, alihutubia wakazi wa wadi za Ithanga, Kakuzi, Makuyu na Kambiti. Alitumia ziara hiyo kumjibu Bw Odinga aliyemlaumu kwa kusema hatamuunga mkono kwenye uchaguzi mkuu ujao. Bw Odinga ambaye amekuwa akiunga maamuzi ya serikali ya Jubilee tangu handisheki na Rais Kenyatta mnamo Machi 9, 2018, alisema viwango vya juu vya ushuru vimelemaza biashara ndogo na kuua motisha ya Wakenya katika biashara. Katika hatua iliyolenga kuliwaza eneo la Mlima Kenya ambako wafanyabiashara wengi wanatoka, Bw Odinga alisema viwango vya juu vya ushuru vimefanya biashara nyingi kufungwa na watu wengi kupoteza kazi.Kulingana na wadadisi wa siasa, kauli ya Bw Odinga ambaye amekuwa akiunga serikali ikiongeza ushuru wa bidhaa muhimu, inalenga kumtafutia uungwaji mkono wa wakazi wa eneo hilo ambao wamekasirishwa na serikali kwa kuua biashara zao. “Alikuwa akihutubia wafanyabiashara na kama mwanasiasa anayefahamu kufurahisha watu aliwaambia walichotaka kusikia ikizingatiwa kuwa uchaguzi mkuu unakaribia. Analenga kujitakasa na maovu ya Jubilee ambayo amekuwa akiunga mkono kwa miaka mitatu ikifanya maamuzi yaliyovunja matumaini ya watu wengi,” alisema mchanganuzi wa siasa Hyslop Waikwa. Naibu Rais William Ruto ambaye wachanganuzi wa siasa wanasema ndiye mpinzani mkuu wa Bw Odinga kwenye uchaguzi mkuu ujao amekuwa akilenga wafanyabiashara wadogo katika kampeni yake ya hasla.Ametumia kampeni hiyo kupenya eneo la Mlima Kenya akiahidi mfumo wa uchumi utakaoimarisha maisha ya wafanyabiashara wadogo iwapo atashinda urais. Bw Waikwa anasema Bw Odinga na Bw Musyoka wanang’ang’ania kuungwa mkono na Rais Kenyatta na ziara zao wakati wametofautiana zinaashiria kuwa kila mmoja anataka kuonyesha ndiye anayekubalika eneo hilo la Mlima Kenya. Kwenye ziara yake Kiambu, Bw Odinga aliandamana na Seneta wa Siaya James Orengo, aliyekuwa mbunge wa Gatanga, Bw Peter Kenneth na mbunge wa kuteuliwa miongoni mwa wengine. Wandani wa Bw Musyoka na Bw Odinga wanasema viongozi hao wana haki ya kutembelea eneo lolote Kenya kuzungumza na watu. Somalia, Afghanistan hatari zaidi kwa maisha ya watoto SOMALIA, Congo, Afghanistan na Syria zinaongoza katika orodha ya maeneo hatari zaidi ya kivita kwa watoto, Umoja wa Mataifa ulisema Jumatatu. Mataifa hayo yanachangia karibu asilimia 60 ya visa vyote vya ukiukaji wa haki za watoto katika orodha yake ya mataifa ambapo dhuluma hizo zimekithiri.“Watoto hawawezi tena kuwa suala la mwisho la ajenda ya kimataifa wala kundi linalolindwa kwa kiasi kidogo zaidi miongoni mwa watu wote duniani. ”“Tunapaswa kuwapa watoto suluhisho. Tunahitaji amani, heshima kwa haki za watoto na demokrasia,” mwakilishi maalum wa watoto katika maeneo yenye ghasia, UN, Virginia Gamba, alisema Jumatatu. Alisema visa vingi vya dhuluma mwaka uliopita vilihusu watoto kusajiliwa na kutumiwa vibaya na maafisa wa usalama na makundi ya wapiganaji pamoja na kuuawa na kulemazwa.“Tumehofishwa mno na ongezeko la kuwateka nyara watoto kwa asilimia 90 ikilinganishwa na miaka ya hapo mbeleni, ikiwemo kuongezeka kwa visa vya ubakaji na dhuluma nyinginezo za kingono kwa asilimia 70 ikilinganishwa na miaka ya awali,” alisema. Zaidi ya watoto 3,200 walithibitishwa kutekwa nyara katika ghasia 2020, huku watoto wasiopungua 1,268 wakiwa wahasiriwa wa dhuluma za kingono, ilisema ripoti hiyo.Miongoni mwa mataifa mabaya zaidi, Gamba alisema “Somalia ilikuwa na visa vingi zaidi vya dhuluma dhidi ya watoto kufikia sasa,” vilivyotekelezwa hasa na magaidi wa Al-Shabaab. Nchini Afghanistan, alisema wanamgambo wa Taliban walihusika kwa thuluthi mbili ya ukiukaji wa haki huku serikali na makundi ya wapiganaji yanayounga mkono serikali yakichangia vilivyosalia.Myanmar pia iliorodheshwa juu katika orodha hiyo ya ukiukaji uliokithiri wa haki ikiwemo idadi kubwa ya watoto wanaosajiliwa vitani na kutumika vibaya, huku Yemen ikiongoza kwa idadi kubwa ya watoto wanaouawa na kulemazwa. Visa vya mashambulizi shuleni na hospitalini vilisalia kuwa juu mnamo 2020, vikifikia 856, hususan Afghanistan, Congo, Syria na Burkina Faso. ‘Elimu dhidi ya wasichana hasa ndiyo iliyolengwa,” alisema.Janga la Covid-19 lilifanya hali kuwa mbaya zaidi sawa na mambo mengine yote yaliyoathirika 2020. Kwa mfano, kulingana na ripoti hiyo, matumizi ya shule na makundi ya wapiganaji yaliongezeka mwaka jana.Shule nyingi zilifungwa kwa muda kwa sababu ya janga la virusi vya corona hivyo kuzifanya kulengwa kirahisi, kugeuzwa makazi na kutumiwa na wapiganaji. ‘Ushirika wa ODM, Jubilee moto wa kuotea mbali’ VIONGOZI wa chama cha Jubilee, wametaja vyama vya ODM na Wiper, kama washirika wake muhimu na kupuuza madai ya Naibu Rais William Ruto kwamba kimesambaratika wakisema atashangaa hivi karibuni kitakapopata nguvu mpya. Wanasema chama hicho kinaendelea kujipanga kwa kutia nguvu ushirikiano wake na vyama vingine vya kisiasa ambavyo vimeonyesha nia ya kufanya kazi nacho.Chama hicho kinasuka muungano na chama cha ODM, hatua ambayo imekosolewa na vyama vingine kikiwemo United Democratic Alliance (UDA) cha Naibu Rais William Ruto aliyetaja muungano huo kama wa kikabila. Kulingana na katibu wa Jubilee bungeni, Aden Keynan, wanaosisitiza Jubilee imekufa watashangazwa na yatakayojiri kikikamilisha mikakati yake.Alisema chini ya Rais Uhuru Kenyatta, chama hicho kinaweka mikakati itakayotikisa siasa za Kenya uchaguzi mkuu unapokaribia. Mikakati hiyo, alieleza, ni kuimarisha ushirikiano wake na vyama vingine akitaja ODM kinachoongozwa na Raila Odinga na Wiper cha aliyekuwa makamu wa rais Kalonzo Musyoka.’Raila Odinga sio kiongozi wa serikali lakini anaongoza chama chenye nguvu, Kalonzo sio mbunge lakini anaongoza chama muhimu sana. Kwa kuzingatia haya, wale wanaodhani sababu muhula wa rais unakaribia kukamilika Jubilee itaisha, watashangaa,” alisema.Akizungumza kwenye kipindi kimoja cha runinga jana asubuhi, Bw Keynan alisema tangu mfumo wa siasa za vyama vingi nchini uanze, kila uchaguzi huwa tofauti huku miungano ikiibuka na hivi ndivyo Jubilee inavyofanya kwa wakati huu. “Sisi kama Jubilee tunaimarisha ushirikiano tulio nao na ODM ndani na nje ya bunge chini ya handisheki kuwa muungano. Ni ushirikiano sawa na tuliokuwa na Wiper na vyama vingine vilivyo na msimamo sawa na wetu. Kama Jubilee tumejitolea na tuko tayari,” alisema Bw Keynan.Muungano wa ODM na Jubilee unachukuliwa kuwa wa kumwandalia Bw Odinga njia ya kumrithi Rais Kenyatta kwenye uchaguzi mkuu ujao ingawa waziri mkuu huyo wa zamani hajatangaza iwapo atagombea urais. Muturi aelekeze Mlima Kenya waseme kwa sauti moja Tangu spika wa Bunge la kitaifa Justin Muturi kutawazwa kuwa msemaji wa Jamii ya Mlima Kenya katika ulingo wa kisiasa, kumetokea mgawanyiko na malumbano makali huku viongozi wakiendelea kukwaruzana kila uchao. Kumeibuka makundi matatu; moja likiunga mkono mtoto huyo wa mbeere kaunti ya Embu katika eneo la mlima Kenya mashariki, linaongozwa na Gavana wa Meru, Kiraitu Murungi huku kundi la lingine likikosoa kutawazwa kwake, viongozi wanaopinga ujio wake wanajumuisha magavana Mwangi wa Iria (Murang’a), Nderitu Murithi (Laikipia), Francis kimemia (nyandarua) aliyekuwa gavana wa kwanza wa Kiambu, William kabogo miongoni mwa wengine huku kundi la wasomi likiwa halijatangaza kumuunga mkono au kupinga. Kundi la pili , linamchukulia Bw Muturi kama kiongozi limbukeni kisiasa ambaye hana ujasiri wa kutetea maslahi ya jamii ya eneo la Kati kisiasa Wala kuwa na umahiri wa kuwaunganisha viongozi kuchukua Msimamo mmoja Kwa manufaa ya jamii hiyo kisiasa 2022. Wanasisitiza spika huyo hawezi kuhakikisha Jamii hiyo imefaulu kuwa na mgombezi wa urais 2022 ikizingatiwa kura nyingi kutoka eneo hilo. Wanaomba mikakati Zaidi kusukwa kuipa Jamii hiyo matumaini katika uchaguzi wa 2022. Tayari, wanasiasa maarufu wamepuuzulia mbali kutawazwa kwa kiongozi huyo, na ikiwa kweli mbunge huyo wa zamani wa siakago anayo nia ya kufanikiwa Katika azma yake ya kuwa msemaji wa Jamii ya mlima Kenya hana budi kuibuka na mbinu mpya kuvutia imani na kupata ungwaji mkono kutoka Kwa viongozi na wananchi Kwa jumla kutoka eneo la Kati bila kujali ikiwa ni mkikuyu, meru, Muembu au mutharaka. Mwanasiasa huyo anahitaji weledi na ustadi mkubwa kuonekana kama kiongozi mwenye utaalamu, mkomavu, mnyenyekevu, asiye na kiburi, msikivu bila kusahau wajibu wa kupalilia umoja na amani katika Jamii ya mlima Kenya na Kenya Kwa jumla. Aliwataja kama viongozi wanaokosea pia utamaduni heshima na kukiuka haki ya kidemkrasia ya wazee hao Kwa mujibu wa katiba.Alijipiga kidari Kwa kuwaambia viongozi hao kuwa na nidhamu na kuheshiimu maoni ya wenzao. Matamshi hayo ndiyo yanamwonyesha spika huyo kama kiongozi asiyekumbatia kukosolewa ambaye anawachukulia wale wanaopinga azma yake kama maadui na watu wasio na nidhamu Kwa wazee na utamaduni Kwa jumla. Ikiwa ndiyo mbinu yake ya uongozi hawezi kuwa msemaji wa Jamii ya mlima Kenya kisiasa, kiuchumi Wala kijamiiBw Muturi anafaa kumeza ukweli mchungu kwamba baadhi ya viongozi wanaompinga wakiwemo magavana ni watu wenye ushawishi mkubwa mashinani na hata serikalini. Umaarufu wa wengi wao kisiasa hauwezi kulinganishwa na wake, hivyo kutawazwa na baadhi ya wazee kuwa msemaji wa Gema haiwi sababu yake kujiona bora na mwenye ushawishi, la hasha! Anafaa awe mstari wa mbele kuhakikisha jamii hiyo inazungumza kwa sauti moja kisiasa 2022. Hilo kutimia sharti, athibitishe yeye si kibaraka chake Rais uhuru Kenyatta ambaye anebakisha miezi 13 kustaafu. Ikiwa kweli kutawazwa kwake kumeungwa mkono na Rais itakuwa mchongoma kushawishi wananchi wa kawaida Wa eneo la mlima Kenya kumuunga mkono Kwa imani ya uaminifu 2022 ikiwa atatangaza kuwania wadhifa wa urais 2022. Anafaa kutambua wakenya hawapendelei kuchaguliwa kiongozi na watu fulani Kwa maslahi yao kisiasa, bali ni matumaini yao kujichagulia viongozi wapendao wao wenyewe akiwemo Rais bila kulazimishwa. Mbinu bora kwake Kwa Sasa anahitaji kuunda mikakati ya mapema kujipigia debe kama mmoja wa vigogo watakaowania urais 2022, bila kuchelewa awe na moyo wa hariri kuleta maridhiano na utangamano Kwa kuwafikia walinzani wake kuhakikisha anaungwa mkono na asilimia kubwa ya watu wa maeneo ya kati. Japo wengi wa vigogo wa kisiasa wanamchukulia Bw Muturi kwa njia ya kimzaha, dharau na urahisi wa aina yake akizingatia siasa za umoja na unyenyekevu ataibuka mwaniaji anayetikisa vigogo wa zamani katika uchaguzi wa 2022 japo atashindwa Vibaya na Naibu Rais Dkt William Ruto au kinara wa upinzani Raila odinga ikiwa watawania urais pia Watoto wapewe basari bila ubaguzi – Magoha WAZIRI wa Elimu, Prof George Magoha, ametaka ufadhili wa karo kwa watoto wa shule uwe ukitolewa kwa njia wazi bila ubaguzi wowote. Akizungumza jana alipotembelea baadhi ya watoto ambao watapokea ufadhili kutoka kwa mpango wa Elimu Scholarship Awards mtaa wa Bangladesh, Mombasa, Prof Magoha alisema wizara yake imepanga kuongeza idadi ya watoto watakaokuwa wakinufaika na ufadhili huo. “Ninafuata agizo la Rais Uhuru Kenyatta ili kuhakikisha baadhi ya watoto wanaofadhiliwa ni wa kutoka mitaa ya mabanda. Ufadhili huu unafaa kuwasaidia watoto kama hawa,” akasema.Kulingana naye, mpango huo unalenga kuwafikia watoto 9,000 kitaifa lakini amepanga kumshawishi Rais kwamba idadi iongezwe hadi 18,000. Ufadhili huo hutolewa na serikali kupitia kwa Wizara ya Elimu kwa ushirikiano na Benki ya Dunia na Benki ya Equity.Prof Magoha alisifu Wakfu wa Benki ya Equity kwa jinsi wakfu huo ulivyochagua watoto wenye mahitaji na kusambaza ufadhili. Mpango huo mwaka huu umelenga kaunti ndogo 110 katika miji 15 ambayo ni Thika, Garissa, Nairobi, Machakos, Eldoret, Kitui, Nakuru, Kericho, Mombasa, Kilifi, Kisumu, Naivasha, Nyeri, Kakamega na Embu. Watoto wanaoishi katika mitaa ya mabanda na wale walio na mahitaji waliosoma katika shule za umma na kupata alama 280 kuenda juu katika Mtihani wa Kitaifa wa Shule za Msingi (KCPE) wanalengwa. Pesa za wazee ziwafae wajane KENYA inapoungana na ulimwengu leo kuadhimisha siku ya Kimataifa ya Wajane, yafaa tukumbuke kuwa hakuna mtu anayependa kufiwa na mpenzi wake. Mauti yanapoikumba nyumba, mpenzi mmoja hubaki na mzigo mkubwa wa kukubali majaaliwa. Mara nyingi wanaume huweza kujikusanya haraka na hata kuoa tena.Lakini mambo huwa tofauti kwa wanawake wajane, ambao mara nyingi hujikuta wakinyanyaswa, kudhulumiwa, kutukana na kunyima haki zao za kimsingi. Familia za wanaume waliokufa – hasa dada (mawifi) na kaka – huwa mstari wa mbele kuongeza kuendeleza dhuluma hizi. Wakati mwingine hata mjane hushutumiwa kuhusika na kifo cha mumewe. Shutuma hizo zinapotokea, hutoa fursa nzuri kwa jamaa wa marehemu kumpokonya mjane mali yote, ambayo kisheria ni urithi wa watoto kama wapo, au wa mjane mwenyewe, kama hakuwa amezaa. Kutokana na tamaa ya mali, ndugu wa marehemu hujigawia magari, nyumba, shamba na vyote ambavyo huenda kaka yao alishirikiana na mkewe kuvitafuta.Ingawa kuna wanawake wanaopata ujane wakiwa wangali wachanga, idadi kubwa ya wajane wanaoteseka ni wakongwe, wasiokuwa na watu wa kuwatunza. Serikali kupitia mpango wa Inua Jamii imekuwa ikiwafaa wakongwe walio na zaidi ya miaka 65 kwa mgao wa Sh2,000 kwa mwezi. Brazil kumalizana na Colombia leo usiku Huku mechi za makundi za kuwania ubingwa wa Copa America zikendelea, Brazil na Colombia zimepangiwa kukutana katika Kundi la B jijini hapa, leo usiku. Ni mechi inayotarajiwa kuwa ngumu kwa pande zote ikikumbukwa kwamba timu hizo ndizo zinazomiliki nafasi za juu kwenye kundi hilo.Brazil wanaongoza baada ya kushinda mechi mbili za kwanza, wakati Colombia wakikamata nafasi ya pili. Mabingwa hao wa zamani ni miongoni mwa timu zinazowekewa matrumaini makubwa ya kutwaa ubingwa baada ya kushinda taji hilo mnamo 2019 kwa mara ya mwisho. Walianza kampeni zao kwa ushindi wa 3-0 dhidi ya Venzuela kutokana na mabao ya Marquinhos, neymar na Gabriel Barbosa.Baadaye vijana hao wa kocha Tite waliandikisha ushindi mwingine mkubwa wa 4-1 dhidi ya Peru. Wafungaji katika mechi hiyo walikuwa Alex Sandro, Ribeiro na Richardarlison aliyepachika wavuni mawili mechi ikielekea kumalizika.Kutokana na matokeo hayo ya kuridhisha, Brazili wanawekewa matumaini ya kuendelea kung’ara katika mashindano haya yaliyohamishwa hadi Brazil kutokana na maambukizi ya virusi nchini Argentina. Hata hivyo, huenda wakakumbwa na kazi ngumu mbele ya Colombia wanaoelewa umuhimu wa mechi hii yao ya mwisho kundini. Vijana hao wa kocha Reinaldo Rueda wamefanikiwa kupata pointi nne kutokana na mechi tatu, baada ya ushindi pekee wa 1-0 dhidi ya Ecuador mjini Cuiaba. Walianza kwa sare ya kutofungana dhidi ya Venezuela, kabla ya kuchapwa 2-1 na Peru, ambayo ilikuwa imelimwa 4-0 nba Brazil katika mechi ya awali.Katika mechi nyingine ya kundi la B, Ecuador imepangiwa kucheza na Peru kuanzia usiku wa manane. Wajerumani walikosa kuongeza idadi 2020 IDADI ya watu nchini Ujerumani ilikosa kuongezeka mwaka jana sababu ya janga la corona, ripoti ya serikali iliyotolewa jana inaonyesha. Ripoti hiyo ya ofisi ya takwimu inasema hakukuwa na ongezeko la watu kati ya Januari na Desemba 2020, ikilinganishwa na 2019.Awali, ilidhaniwa kuwa vikwazo vilivyowekwa na serikali kuwataka watu wakae nyumbani ili kudhibiti maambukizi, vingesababisha idadi ya watoto kuongezeka nchini humo. Lakini matokeo yanaonekana kinyume.Ni mara ya kwanza kwa idadi ya watu Ujerumani kukosa kuongezeka katika mwongo mmoja uliopita.Kwa mujibu wa ofisi hiyo ya takwimu, watu milioni 83.2 walikuwa wakiishi nchini humo kufikia mwishoni mwa 2020 – idadi inayokaribiana na ya 2019. Kadhalika, vifo vilikuwa juu kuliko watoto waliozaliwa. Ingawa hivyo, mwaka huu watoto wanaozaliwa waliongezeka maradufu mwezi Machi, baada ya serikali kuondoa vikwazo vya corona.Kuanzia mwaka 2011 hadi 2019, idadi ya watu iliongezeka kutoka milioni 80.3 hadi 83.2m. Serikali ilisema kuwa idadi ya watoto wanaozaliwa iliongezeka maradufu Machi mwaka huu, baada ya serikali kuondoa vikwazo vilivyowekwa kupunguza maambukizi ya virusi vya corona.Kadhalika, ofisi hiyo ilisema kuwa idadi ya vifo ilikuwa juu kuliko watoto waliozaliwa. Hakuna kondomu Team Kenya itakapotua Tokyo kwa Olimpiki KWA mara ya kwanza tangu 1988, hakuna kondomu zitapeanwa kwa wanamichezo watakaoshiriki Olimpiki, makala ya 2020 yatakapofanyika Julai 23 hadi Agosti 8.Vyombo vya habari nchini Japan vimeripoti hayo saa chache kabla ya wenyeji kutangaza kuwa ni mashabiki 10,000 pekee nchini humo watakubaliwa kufika uwanjani kutazama michezo hiyo.Kenya itatuma zaidi ya wanamichezo 80 kutoka fani za riadha, raga, voliboli, taekwondo, uogeleaji na ndondi katika michezo hiyo ya mataifa 204 itakayojumuisha pia timu ya wakimbikizi chini ya Mkenya Tegla Loroupe. Zaidi ya wanamichezo 18,000 wanatarajiwa katika kambi ya Olimpiki mjini Tokyo.Kamati ya Kimataifa ya Olimpiki (IOC) ilisambaza kondomu 350,000 za wanaume na 100,000 za wanawake pamoja na pakiti 175,000 za mafuta ya kulainisha shughuli za miereka ya chumbani, katika siku 17 za Olimpiki za Rio de Janeiro nchini Brazil mwaka 2016.Kwa mujibu wa ripoti kutoka Japan, kondomu hazitasambazwa kama mojawapo ya juhudi za kuzuia kuenea kwa ugonjwa hatari wa Covid-19 kupitia misuguano ya chumbani.“Pombe itaruhusiwa, lakini kila atakayekuwa na kiu ya ataikunywa katika chumba chake. Kondomu, ambazo zimekuwa zikisambazwa katika kila Olimpiki tangu Korea Kusini mwaka 1988, zitapeanwa tu wakati watu wakirejea makwao,” taarifa hizo zilisema.Washiriki watapimwa corona kila siku na lazima wavalie barakoa wakati wote “isipokuwa wakati wa kukula, kunywa ama kulala”.Mvunjaji wa masharti hayo na mengine mengi yaliyotangazwa Juni 20, atapigwa faini na kutupwa nje ya michezo hiyo. Serikali yanyenyekea kuhusu amri kwa makanisa SERIKALI jana ililazimika kukutana na viongozi wa kidini baada ya kuweka masharti makali yaliyoonekana kukandamiza uhuru wa kuabudu katika kaunti 13. Hatua hiyo ilijiri siku chache tu baada ya serikali kupiga marufuku mikusanyiko ya ibada katika kaunti za Busia, Vihiga, Kisii, Nyamira, Kakamega, Kericho, Bomet, Bungoma, Trans Nzoia, Kisumu, Siaya, Homa Bay na Migori. Marufuku hiyo iliibua hisia mseto kote nchini huku wakazi wengi katika maeneo husika wakikosoa hatua ya kukataza ibada ilhali taasisi nyinginezo zilikuwa zikiendelea na shughuli zao kama kawaida. Huku ikionekana kulegeza kamba kuhusu agizo lake la awali, serikali kupitia Waziri wa Masuala ya Ndani Fred Matiang’i, ilitangaza jana kwamba, imejitolea kuhakikisha shughuli za ibada zinaendelea katika kaunti zilizoathirika. “Tutathmini upya mikakati hii chini ya Wizara ya Afya ili kuona ni vipi tunavyoweza kurejelea upesi shughuli za ibada katika kaunti 13 huku tukizingatia mikakati tuliyopewa ili kuokoa maisha ya watu wetu,” alisema Dkt Matiang’i. Dkt Matiang’i alihimiza mashirika ya kulinda usalama yanayowahangaisha viongozi wa kidini kuwaheshimu wanapoendesha shughuli zao katika sehemu mbalimbali nchini. “Idadi kubwa ya viongozi wetu wa kidini wana heshima kuu kwa serikali na ninawahimiza machifu wote, manaibu wa chifu na maafisa wote kote nchini kuunda mahusiano thabiti na viongozi wetu wa kidini, wawape heshima na msaada wanaohitaji wanapohudumia mahitaji ya kiroho,”alisema. Isitoshe, alitangaza kuwa serikali imeongeza muda wa hatamu ya Baraza la Makundi ya Kidini linalohusika na mikakati ya kukabiliana na janga la Covid-19 kwa muda wa miezi sita. Kundi la Malenga Wamilisi na Kiswahili ni chanda na pete KUNDI la Malenga Wamilisi linajumuisha watunzi wa mashairi wenye umilisi katika utanzu huu wa fasihi. Kwa mujibu wa Mtaala Mpya wa Umilisi (CBC), ni muhimu kwa waandishi kuegemeza kazi zao bunilizi katika mkondoelimu huo.Kundi hili lilibuniwa Februari 14 mwaka huu huku waanzilishi wakiwa ni Elisha Otoyi, Momanyi Henry Rioba, Alfred Lobawoi na Timothy Omusikoyo Sumba. Pindi tu lilipozaliwa, wafuasi chungu nzima walifurika kundini nao wakawaleta ndugu, jamaa, majirani na marafiki.Wingi huo wa washairi ulilipa kundi uthabiti wa hali ya juu na bado linazidi kukita mizizi, kustawi na kunawiri. Ama kweli elfu huanza na moja!Sawa na makundi mengine ya kupigia Kiswahili chapuo, kundi hili nalo linalenga kukuza vipaji vya watunzi na waandishi chipukizi na kuwaboresha wale waliobobea.Linaazimia pia kutunga na kuandika diwani za ushairi, hadithi za umilisi (kwa watoto), riwaya, tamthilia na hadithi fupi. Madhumuni mengine ya kundi hili linalojivunia wanachama 108 kufikia sasa, ni kukitetea Kiswahili nchini Kenya na kuchangia makuzi yake kote ulimwenguni.Katika kundi hili, kinachopewa kipaumbele ni masomo na mafunzo belele. Isitoshe, watunzi hupakia mashairi yao kwenye kundi la mtandaoni la Malenga Wamilisi ili kuburudisha na kufunza wenzao. Masuala ibuka yanayogonga vichwa vya habari katika sekta ya elimu pia hujadiliwa kundini kwa sababu robo tatu ya wanachama ni walimu na wanataaluma mbalimbali wanaojihusisha na masuala ya elimu kwa namna moja au nyingine. Kundi hili pia ni ukumbi wa maswali mwafaka ambayo hujibiwa papo kwa hapo na wanachama. Mizaha na utani pia hupenyezwa kiasi fulani. Hakuna dawa nzuri kuliko kichekesho!Licha ya kubuniwa majuzi, kundi hili limefanikiwa pakubwa. Wanachama tayari wamefyatua diwani kadhaa za mashairi huku mchakato wa kukusanya hadithi fupi ukiendelea. Baadhi ya kazi za kundi hili ambazo tayari zimechapishwa ni: Malenga wa Afrika, Wosia na Mashairi Mengine, Malenga wa Kenya (Gredi ya 1, 2, 3), Malenga wa Kenya (Gredi ya 4, 5, 6), Tasnia ya Ushairi, Wasifu wa Timothy Sumba na Game of Wits (Antholojia ya Kiingereza). Tunasahau kwamba mwenye pupa hadiriki kula tamu; simba mwenda pole ndiye mla nyama; tamaa mbele mauti nyuma; polepole ya kobe humfikisha mbali; papo kwa papo kamba hukata jiwe na mtaka yote kwa pupa hukosa yote!!Katika dunia hii, kila mtu ni mhitaji na mtafutaji! Watu wote wanapania kusaka riziki na mahitaji muhimu ili maisha yasonge mbele! Na kwa bahati njema, kila kitu anachokihitaji mwanadamu kinapatikana papa hapa duniani. Ukitaka chakula, pesa, mavazi, nyumba, shamba, kazi, furaha na shibe, vyote utavipata! Lakini kuna siri kubwa katika kuyapata mafanikio hayo yote tuliyoyataja. Siri yenyewe imo ndani ya uvumilivu, subira na stahamala! Hiyo ndiyo sababu watu wachache wavumiliao ndio wanaofanikiwa kuyapata mahitaji yao kwa njia halali! Watu wenye papara na pupa ni muhali kufanikiwa, chambilecho wahenga, ‘Mwenye pupa hadiriki kula tamu!’Tujifunze kuvumilia. Tuwe na subira siku zote! Subira huvuta heri! Kila mja akitafuta kwa uvumilivu atapata! Tusitamani kuishi katika dhana za kutarajia miujiza ati kwamba ukitaka kitu, kipatikane hapo hapo! Hizo zilikuwa enzi za Mitume na manabii wa dahari na dahari! Kutaka na kupata haraka haraka ni fikra za ndoto ambapo mtu hulala na kuota kwamba amepata kila kitu, pesa, gari, jumba, mali na akawa tajiri kama mfalme! Lakini akiamka kutoka usingizini katika ndoto zake, hujikuta hali ni ile ile alivyokuwa awali!Tafadhali tuwe wavumilivu. Kila mtu ana siku yake na wakati wake wa kupata riziki aliyopangiwa na Mwenyezi Mungu! Tabia hizi za kutaka kuchuma na kuvuna haraka haraka zimeleta majanga na masaibu mengi maishani. Angalia siku hizi visa vimekithiri vya ujambazi, ugaidi, ujangili, uporaji, wizi, utekaji nyara, kudai malipo haramu, dhuluma, ufisadi na kila utukutu wa kusaka mali mpaka unashindwa umwamini nani na usimwamini nani!! Kila mtu msakamali! Anayesaka mali pia akishapata mali husakwa na kusakamwa na mali yake aliyosaka kwa kuwadhulumu wengine!Ndugu wapenzi, tuwe watu waadilifu, watulivu wenye akili zilizomakinika. Tuige hulka na silika za kobe mnyama aendaye polepole hadi mwisho wa safari yake! Kobe huishi miaka mingi duniani kwa sababu hana papara! Hizi papara na pupa hazileti ufanisi katika maisha!!! Wallah Bin Wallah ni Mwandishi Mlezi wa Kiswahili na Mkurugenzi wa WASTA KITUO CHA KISWAHILI kilichoko Ngong Matasia Nairobi Kenya ARGENTINA imefuzu kwa robo-fainali ya michuano ya Copa America baada ya kuishinda Paraguay kwa 1-0, lililofungwa na Alejandro Gomez baada ya kuandaliwa pasi na Angel Di Maria, ugani Estadio Nacional Mane Garrincha. Hii ilikiwa mara ya 147 kwa Messi kuchezea timu hiyo ya taifa, ambapo sasa amefikia rekodi ya kiungo mstaafu Javier Mascherano. Ulikuwa ushindi wa pili mfululizo kwa timu hiyo katika mashindano haya ya mataifa ya Amerika Kusini, ikiwa mara ya 16 kwa timu hiyo kutoshindwa tangu wabanduliwe katika nusu-fainali ya michuano hiyo mnamo 2019. Matokeo hayo yameiweka Argentina kileleni mwa Kundi A baada ya kujikusanyia jumla ya pointi saba kutokana na mechi tatu, pointi mbili mbele ya Chile, na nne mbele ya Paraguay na kisha mbele ya Uruguay. Bolivia wanashikilia nafasi ya mwisho kundini humo bila chochote.Kwingineko, Arturo Vidal alifunga langoni mwake na kuipa Uruguay bao la kwanza kabla ya kuagana 1-1 na Chile iliyopata bao la kusawazisha kupitia kwa Eduardo Vargas, dakika ya 26.Matokeo ya mechi za Jumatatu usiku ni: Venezuela 2 Ecuador 2, Colombia 1 Peru 2. Covid-19: WHO sasa kuzindua kituo chakuunda chanjo Afrika JUHUDI za kukabiliana na Covid-19 huenda zikapigwa jeki pakubwa huku Shirika la Afya Duniani (WHO) likianzisha kituo cha mafunzo kuhusu chanjo za Covid-19 na utoaji leseni kwa kampuni kutoka mataifa maskini. WHO ilisema Jumatatu kuwa itaanzisha kituo hicho nchini Afrika Kusini, hatua ambayo Rais Cyril Ramaphosa aliitaja kama ya kihistoria katika usambazaji wa teknolojia hiyo ya kuokoa maisha. “Kituo cha “kuhamisha teknolojia” huenda kikawezesha nchi za Kiafrika kuanza kuunda chanjo za mRNA – ambayo ni teknolojia ya hali ya juu inayotumika kwa chanjo kutoka kampuni za Pfizer-BioNTech na Moderna – katika muda wa miezi 12 pekee,” alisema WHO. Tangazo hilo lilitolewa na Mkurugenzi wa WHO, Tedros Adhanom Ghebreyesus, kwa lengo la kuimarisha upatikanaji wa chanjo kote Afrika, ambapo maambukizi na vifo kutokana na virusi vya corona, viliongezeka kwa takriban asilimia 40 katika kipindi cha wiki moja iliyopita. “Hii leo nina furaha kutangaza kuwa WHO inajadiliana na kampuni na taasisi mbalimbali ili kuanzisha kituo cha kuhamisha teknolojia Afrika Kusini,” “Shirika hilo linajumuisha kampuni ya Afrigen Biologics & Vaccines, ambayo itatumika kama kituo cha kuunda chanjo za mRNA na kutoa mafunzo kwa kiwanda cha Biovac,” alisema Tedros. kupitia taarifa jijini Geneva. Washukiwa 15 wa mauaji kuendelea kusota rumande MAHAKAMA mjini Nyahururu imeruhusu maafisa wa polisi kuendelea kuwazuilia washukiwa 15 wanaohusishwa na mauaji ya mwanamume wa umri wa miaka 25 kwa siku tano zaidi ili kukamilisha uchunguzi. Hakimu Mkuu wa mahakama ya Nyahururu Charles Obulisa aliipa idara ya upelelezi ya jinai ya Nyandarua Kaskazini ruhusa ya kuwazuilia 15 hao kwa siku tano zaidi ili kuwaruhusu wapelelezi kukamilisha uchunguzi wa mauaji ya Amos Gichuki mnamo Mei 15, mwaka huu. Wapelelezi waliiambia mahakama kwamba wanaamini kuwa Gichuki aliuawa kwenye baa moja katika eneo la Suguroi, Kaunti ya Nyandarua na mwili wake ukapelekwa nyumbani kwake, ukawekwa kitandani, kumwagiwa asidi usoni na kufunikwa na blanketi. Afisa wa upelelezi na kiongozi wa mashtaka waliiambia mahakama kuwa kuzuiliwa kwa washukiwa hao pia kutaruhusu ukusanyaji wa sampuli za DNA na damu kutoka kwa washukiwa, kuzipima na kupata vielelezo muhimu kabla ya kuwawasilisha washukiwa hao mahakamani Jumatatu wiki ijayo. Tayari watu 17 wamekamatwa kuhusiana na tukio hilo la mauaji ambalo limewashtua wakazi wa kijiji cha Suguroi. Kesi hiyo itatajwa Juni 28, 2021 wakati mahakama itatoa mwelekeo zaidi. Mwanahabari wa KBC aporwa MWANAHABARI mmoja wa Shirika la Utangazaji nchini (KBC) alishambuliwa na kuibiwa na vijana wasiojulikana akiwa kwenye trafiki ya barabara ya Globe. Akizungumza na Taifa Leo kwa simu, Bi Shiksha Arora alieleza kuwa tukio hilo lilifanyika saa kumi na moja jioni akiwa anelekea katika sherehe ya uzinduzi wa stesheni ya KBC katika hoteli ya Serena, Jumatatu jioni. Kijana mmoja alikigonga kioo cha gari lake na kukiacha kimeinama. Wakati alipokishusha kioo cha dirisha ili kukitengeza kioo hicho, kijana mwingine aliufungua mlango wa gari lake na kuingia ndani.“Jana karibu saa kumi na moja alasiri niliibiwa katika njia-panda ya Globe. Kijana mmoja alikigonga kioo cha upande cha gari langu, naye mwingine akapata nafasi na kuufungua mlango wa gari na kujitoma ndani,” Bi Arora alieleza. Kijana aliyeingia katika gari lake alianza kumtishia akitaka apewe simu na begi.“Niliingiwa na uoga. Rais kuzindua Safari Rally ulinzi mkali ukiwekwa RAIS Uhuru Kenyatta anatarajiwa kuzindua Mbio za Magari Duniani (WRC) Safari Rally nje ya Jumba la Mikutano la KICC mjini Nairobi hapo kesho. Mbio hizo ambazo zitakuwa chini ya uangalizi mkali wa zaidi ya maafisa 1,000 wa usalama, zinarejea kwenye ratiba ya WRC tangu 2002.Zimevutia madereva 58 akiwemo bingwa mara saba wa dunia Sebastien Ogier. Mfaransa huyu, ambaye anaongoza msimu huu utakaofika katikati wakati wa Safari Rally, yuko katika orodha ya madereva 24 wa kigeni.Hapo Jumanne, madereva walikuwa na shughuli nyingi ya kujifahamisha na barabara watakazotumia katika mashamba ya eneobunge la Naivasha ambako karibu mashindano yote yatafanyika. Aidha, Kenya iliandaa mkutano wa Bara Afrika wa mbio za magari ulioendeshwa na rais wa Shirikisho la Mbio za Magari Duniani (FIA) Jean Todt hapo Jumanne. Waziri Amina Mohamed aliyehudhuria mkutano huo, alisema walisherehekea mafanikio ambayo yamepatikana katika Mbio za Magari za Afrika. Aliongeza, “Rais Uhuru Kenyatta alisema mwaka 2019 wakati wa kuandaa mashindano ya kupima utayari wetu wa kurejeshwa kwenye WRC kuwa Safari Rally inaunganisha vyema moyo wa uwezekano. Kurejea kwa WRC nchini Kenya kutawapa watu wetu motisha ya kuendelea na maisha kwa umoja. ”Mapema Jumanne, Todt, ambaye aliwasili nchini Jumatatu akiandamana na msafara mkubwa wa maafisa kutoka FIA, alikutana na Wakurugenzi kutoka Mashirika ya Umoja wa Mataifa Inger Andersen (UNEP), Maimunah Sharif (UN-Habitat) na Zainab Hawa (UNON) kuhusu mradi wa usalama na utoaji wa helmeti za bei nafuu. Mjumbe huyo maalum wa Katibu Mkuu wa Umoja wa Mataifa kuhusu usalama barabarani pia alikutana na maafisa kutoka Mamlaka ya Uchukuzi na Usalama Barabarani (NTSA). Ni Gor na Wazito huku nao Tusker wakitazama meza FATAKI zinatarajiwa leo katika uga wa Thika, mibabe Gor Mahia wakitifua vumbi dhidi ya mabwenyenye Wazito katika mechi kali ya Ligi Kuu. Tayari pande zote zimeanza kujipiga kifua na kuzua mihemko kabla ya mtanange huo huku kiungo wa Wazito Kevin Kimani akisema timu hiyo haiwezi kukubali kulazwa kwa mara ya pili na Gor.Katika mechi nyingine, mabingwa mara 13 AFC Leopards nao wana kibarua kigumu dhidi ya wavutamkia Mathare United kuanzia saa tisa na robo ugani Ruaraka. Nambari mbili Tusker nao watamaliza udhia dhidi ya Western Stima katika uga huo huo kwenye mechi ya mapema itakayoanza saa saba mchana.K’Ogalo ilibwaga Wazito 1-0 katika mchuano wa mkondo wa kwanza na Kimani anasema mara hii wapo tayari kulipiza kisasi na kujizolea alama zote tatu muhimu. Katika mechi kati ya Gor na ‘masonko’ hao iliyosakatwa mnamo Mei 31, bao la Jules Ulimwengu la dakika ya 82 lilitosha kuipa K’Ogalo ushindi licha ya Wazito kumiliki asilimia kubwa ya mpira katika kipute hicho. ‘Hatuwezi kuwaruhusu watuchape mara mbili. Mara hii haitakuwa mechi rahisi na hakuna mteremko. Lazima tulipize kisasi na kuwapiga ili nasi tupande juu kwenye jedwali,’ akasema Kimani wakati wa mahojiano na Taifa Leo. Mvamizi wa zamani wa K’Ogalo Boniface Omondi ambaye kwa sasa anasakatia Wazito, naye alisema hakutakuwa na huruma kwa timu yake ya zamani.’Hapa ni kazi tu na kwa kuwa walitushindia pembamba katika mkondo wa kwanza, lazima tulipize kisasi. Tutapigania ushindi kwa jino na ukucha wala sitajali kuwa walikuwa waajiri wangu zamani,’ akasema Omondi aliyeondoka Gor mnamo Septemba mwaka jana kutokana na njaa baada ya kukosa mishahara ya miezi kadhaa. Hata hivyo, winga wa Gor Clifftone Miheso naye alieleza Taifa Leo kuwa hawapo tayari kupoteza dhidi ya Wazito hasa wakati huu ambapo wako pazuri kutwaa taji la ligi. Kujikakamua ‘Kila timu hujikaza sana ikicheza dhidi ya Gor na mechi ya Wazito haitakuwa tofauti. Sisi tunalenga taji na hatuko tayari kuachilia mkondo mzuri wa ushindi katika mechi saba mfululizo kuvurugwa,’ akasema Miheso. Huku Gor wakiwa katika nafasi ya tatu kwa alama 37 baada ya kujibwaga uwanjani mara 19, Wazito wapo nambari 10 kwa alama 26 na ushindi utawapaisha hadi nafasi ya sita kwa alama 29 jedwalini.Tusker nayo itaiondoa KCB kileleni mwa jedwali iwapo itaishinda Western Stima. Wanamvinyo hao wana alama 41, mbili tu nyuma ya KCB.Aidha, kocha wa Mathare United Frank Ouna atalenga ushindi wake wa kwanza iwapo vijana wake wataichapa Leopards. Maafisa wawasaka majambazi walioua mfanyabiashara mtaani WANAUME wawili walipigwa risasi na washukiwa wa ujambazi katika mtaa mabanda, tarafa ya South B katika kaunti ndogo ya Starehe. Aidha, mtu mmoja alifariki papo hapo naye wa pili akiuguza majeraha katika hospitali ya Rufaa ya Kenyatta alikolazwa.Kisa hiki kilitokea katika mtaa wa mabanda wa Mukuru-Fuata Nyayo, wadi ya Nairobi Kusini dakika chache kasoro saa nne za usiku. Bali na hayo, majambazi hao walimpata mwanabiashara mwingine akifunga mlango wa duka lake na kumwamuru awapatie pesa.Hata hivyo, mwenye duka alidinda kutii amri yao na ndipo alipokuwa aking’ang’ana na jambazi mmoja, mshukiwa wa pili aliyekuwa upande wa nje ya duka akachomoa bastola na kumfyatulia risasi moja iliyompata na kumuua papo hapo. Huku wakitoroka, majambazi hao walifyatua risasi nyingine ambayo kwa bahati mbaya ilipata mkazi mmoja na kumjeruhi.Aliyejeruhiwa alikimbizwa hospitalini ya rufaa ya Kenyatta anakoendelea na matibabu. Polisi waliokuwa wakishika doria katika barabara ya Aoko walifika upesi katika eneo la kisa baada ya kusikia milio ya risasi na kupata mwili wa mwanamume aliyeuawa karibu na duka lake.Kadhalika, Bw Odingo alidokeza kwamba maafisa wa polisi walipata risasi moja na ganda la risasi iliyotumika katika eneo la mkasa. Hata hivyo haikujulikana kama kuna pesa zozote ambazo ziliibwa kutoka kwa duka la aliyeuliwa.Vilevile, aliongeza kwamba washukiwa walitorokea ndani ya mtaa wa mabanda wa Kayaba na kuongeza kwamba maafisa wake wamo mbioni kuwasaka washukiwa wote wanne wanaoaminiwa hujificha mtaani wa Kayaba. “Tumeanzisha msako mkali ili tuwakamate waliohusika na kitendo hicho baada ya kupata habari zitakazotuelekeza kuwakamata washukiwa wote wanne,” Bw Odingo asema.Kwa muda mrefu, usalama katika mitaa ya mabanda ya maeneo ya South B, Eneo la Viwandani, Lunga Lunga na mtaa wa Kwa Reuben umeimarika baada ya kambi zaidi za polisi kuongezwa mitaani. “Usalama katika eneo la Makadara umeimarika pakubwa kwani hakukuwa na visa vya majambazi walkiojihami kuvamia wananchi katika siku za hivi karibuni baada ya kuongeza kambi za polisi mashinani,” Bw Odingo akanena Kijana ajeruhiwa baada ya kushambuliwa na kiboko KIJANA mwenye umri wa miaka 19 amelazwa katika Hospitali Kuu ya Malindi, Kaunti ya Kilifi baada ya kujeruhiwa vibaya na kiboko karibu eneo la jumba la utafiti la Chuo Kikuu cha Moi katika Wadi ya Sabaki. Bw Kaviha aidha ameitaka serikali kuruhusu mtu anayeshambuliwa na wanayama pori aweze kutibiwa kwanza kisha baadaye taratibu za kuandikisha taarifa zifuate, akidai kijana huyo alichelewa kupokea matibabu akiambiwa kwanza aonyeshe taarifa za shirika la huduma za wanyamapori nchini (KWS). Bi Malingi aidha ametoa wito kwa wakazi wa maeneo ambayo yanapakana na mto Sabaki kuwa waangalifu kutokana na viboko kuingia vijijini wakitafuta chakula baada ya viboko hao kumaliza mimea.Hata hivyo amewataka wakazi kupiga simu mara moja kwa maafisa wa huduma kwa wanyama pori nchini wanapowaona wanyama wakizurura vijijini. Bitok kuchuja kikosi cha Malkia Strikers KOCHA Paul Bitok atapunguza zaidi kikosi chake cha Malkia Strikers hadi kufikia wanavoliboli 12 pekee kufikia mwisho wa mwezi huu. Hii ni baada ya mkufunzi huyo wa zamani wa timu ya taifa ya Rwanda kuchuja wachezaji Emmaculate Nekesa wa KCB na Pamela Adhiambo wa Kenya Pipeline kwenye kikosi chake cha wanavoliboli 16 wanaopiga kambi ugani MISC Kasarani. Kikosi cha mwisho kitakachoteuliwa na Bitok kitaelekea mjini Kurume, Japan mapema mwezi ujao; wiki tatu kabla ya kampeni za Olimpiki kuandaliwa jijini Tokyo, Japan kati ya Julai 23 na Agosti 8. “Nawashukuru wachezaji hawa wawili ambao wametemwa kwa ukubwa wa mchango wao kikosini. Wamejituma kwa upekee zaidi licha umri wao mdogo wa chini ya miaka 20. Sina shaka kwamba watakuwa kati ya wanavoliboli tegemeo la Malkia Strikers katika kipindi kifupi kijacho,” akasema Bitok. Aliongeza kuwa hatashawishika kumdumisha yeyote kikosini kutokana na “umaarufu wa jina la mchezaji”.Bitok alifanyia kikosi chake cha wanavoliboli 20 mchujo wa kwanza mnamo Aprili na akawatema Joan Chelagat (Kenya Prisons), Carolyne Sirengo (KCB) pamoja na Josephine Wafula na Jemimah Siangu wa DCI. Malkia Strikers ambao ni mabingwa mara tisa barani Afrika, wametiwa katika zizi gumu la Kundi A pamoja na Serbia, Jamhuri ya Dominican, Jamhuri ya Korea, Brazil na wenyeji Brazil kwenye Olimpiki.Licha ya kupangwa pamoja na miamba hao kwenye ‘kundi hilo la kifo’, nahodha Mercy Moim, ameshikilia kwamba hakuna kitakachowazuia kutamba jijini Tokyo. Nyota huyo wa KCB, amefichua kwamba malengo yao ni kuweka historia ya kuwa kikosi cha kwanza kutoka bara la Afrika kuwahi kutinga nusu-fainali za voliboli kwenye Olimpiki. Ushindi wowote utakaosajiliwa na Malkia Strikers kwenye Kundi A, utawatosa ndani ya mduara wa 16-bora duniani. Kwa mujibu wa msimamo wa orodha ya viwango bora vya voliboli kimataifa, Kenya kwa sasa inakamata nafasi ya kwanza barani Afrika na inashikilia nafasi ya 23 duniani. Malkia Strikers watafungua kampeni zao za Olimpiki dhidi ya Japan mnamo Julai 25 kabla ya kupimana ubabe na Serbia, Dominican, Korea na Brazil mtawalia. Itakuwa mara ya kwanza kwa Kenya kushiriki Olimpiki tangu wongeshe kivumbi cha 2004 jijini Athens, Ugiriki. Brazil na Japan wamewahi kutwaa medali za dhahabu kwenye Olimpiki mara mbili kila mmoja. Kwa upande wao, Serbia walijizolea medali ya fedha kwenye Olimpiki za Rio de Janeiro, Brazil mnamo 2016 na ndio mabingwa watetezi wa Kombe la Dunia na bara Ulaya. “Kampeni za Olimpiki ni tofauti sana na mashindano mengine. Tunaelewa uwezo wa kila mpinzani tutakayekutana naye jijini Tokyo kwa sababu tumezisoma sana video zao kila wanapowajibika uwanjani,” akatanguliza Moim. “Hata hivyo, tumejifunza mengi katika majukwaa mbalimbali ya voliboli na tutakuwa na kila sababu ya kutawala Kundi A na kuingia nusu-fainali,” akasema kwa kusisitiza kwamba kikosi cha Malkia Strikers kinajivunia mseto mzuri wa chipukizi na wachezaji wazoefu. Baada ya janga la corona kuvuruga mpango wao wa kupiga kambi ya mazoezi nchini Brazil mwezi huu, Malkia Strikers waliyoyomea jijini Mombasa kabla ya kurejea ugani MISC Kasarani, Nairobi kujifua zaidi. Kwa upande wake, Bitok ameshikilia kuwa kikosi chake kimeimarika pakubwa japo mazoezi zaidi mjini Kurume yatawapa vinara wa benchi ya kiufundi jukwaa zuri la kutathmini uwezo wa kila mchezaji na kutoa fursa kwa timu nzima kupata uzoefu unaohitajika. Barabara kadhaa kufungwa kwa wakati tofauti Barabara kadhaa zitafungwa kwa wakati tofauti wakati wa mbio za magari za Safari Rally zitakazoanza leo hadi Jumapili. Kulingana na gazeti maaluma la Serikali lililowekwa saini na Waziri wa Usalama wa Ndani, Fred Matiang’i, magari yote ya kibiashara yaliyo na uzito wa tani tatu hayatakubaliwa kutumia barabara hizo.Hatua hiyo alisema yananuia kuhakikisha kuna usalama wa kutosha, nafasi ya kutosha kwa madereva wa mbio za magari. Barabara hizo pmoja na ni ile kuu ya Eldoret-Nakuru ambayo itafungwa kuanzia usiku wa manane hadi saa moja asubuhi kuanzia kesho Alhamisi. Nyingine ni Kericho-Nakuru. Jumamosi, barabara ya Nyahururu-Nakuru itafungwa masaa hay ohayo. Jumamosi zitakazofungwa ni Mombasa- Nairobi-Maai-Mahiu-Naivasha, ikianzia Mlolongo. Narok-Maai-Mahiu ambayo itafungiwa Suswa.Ile ya Kikopey-Elementaita pia itafungwa Ijumaa na pia Jumamosi kuanzia saa nane alasiri hadi saa kumi na mbili jioni. “Wizara ya Fedha na Hazina ya Kitaifa ilipaswa kutupa mgao kufikia Ijumaa iliyopita. Hadi kufikia sasa, hatujapata chochote,” Bw Nyoro akasema kwenye mahojiano ya kipkee na Taifa Leo.“Tunaendelea kusubiri kama Baraza la Magavana (CoG), huku tukifanya mazungumzo. Kuanzia Juni 24, huenda tukasitisha utoaji wa baadhi ya huduma,” akaonya gavana huyo.Malalamishi ya serikali za kaunti kuhusu kucheleweshewa mgao, yanajiri majuma kadha baada ya Waziri wa Fedha Bw Ukur Yattani kusoma Makadirio ya Bajeti Mwaka wa Fedha 2021/2022. “Tunaomba Wizara ya Fedha izingatie himizo letu. Si lazima tufunge kaunti, kwa sababu hatua hiyo itakuwa kunyima wananchi huduma wanazopasa kupata.Tayari baadhi ya kaunti zinaendeleza mgomo kwa sababu ya mishahara ya wafanyakazi kucheleweshwa,” Bw Nyoro akasema. Gavana huyo hata hivyo alisema Kiambu imeweza kulipa wafanyakazi wake mshahara wa hadi Mei 2021.Alisema mwishoni mwa wiki hii, CoG itatoa taarifa kuhusu suala la kusitisha baadhi ya huduma. Gavana wa Kiambu, Bw James Njoro, pamoja na wenzake wanalalamikia Wizara ya Fedha na Hazina ya Kitaifa kucheleweshea serikali za kaunti mgao. Maeneo bunge hayataongezewa kabla ya uchaguzi mkuu wa 2022, yasema IEBC MWENYEKITI wa Tume Huru ya Uchaguzi Wafula Chebukati Jumatano aliwaambia maseneta kwamba tume hiyo haitaweza kuongeza idadi ya maeneo bunge kabla uchaguzi mkuu ujao. Akiongea alipofika mbele ya Kamati ya Seneti kuhusu Haki na Masuala ya Kisheria (SJLAC) Bw Chebukati alisema kulingana na mipango yake tume hiyo ina hadi mwaka wa 2024 kukamilisha shughuli hiyo. “Haitutaweza kubadilisha mipaka ya maeneo bunge kwa ajili ya uchaguzi mkuu ujao. Hata yale maeneo bunge 70 yaliyopendekezwa katika mswada wa BBI hayataweza kubuniwa kabla ya uchaguzi huo ambao utafanyika Agosti 9, 2022,” Bw Wafula akaambia kamati hiyo inayoongozwa na Seneta wa Nyamira Okong’o Omogeni. Bw Chebukati alifika mbele ya kamati hiyo kwa ajili ya kuifahamisha kuhusu maandalizi ya IEBC kuhusu uchaguzi mkuu wa mwaka ujao.Mwenyekiti huyo alisema tayari tume hiyo imeatangaza zabuni ya ununuzi wa vifaa vya kieletroniki vya kuendeshea uchaguzi maarufu kama (KIEMS Kits). “Tulitangaza zabuni hiyo mapema ili kuzuia uwezekano wa kuharakishwa kwa ununuzi wa vifaa hivyo hali itakayochangia kununuliwa kwa vifaa vyenye dosari, ilivyofanyika katika chaguzi zilizopita,” Bw Chebukati akasema. Kulingana na kipengeleza cha 89 cha Katiba, IEBC inahitajika kubadilisha mipaka ya maeneo wakilishi katika muda usiopungua mipaka minane au kuzidi miaka 12. Wakenya 36 kuwakilisha taifa Riadha za Dunia za Viziwi nchini Poland KENYA itawakilishwa vilivyo kwenye makala ya nne ya Riadha za Dunia za Viziwi nchini Poland mnamo Agosti 23-28 baada ya watimkaji 36 kufuzu ugani Nyayo hapo Jumanne. Katika mashindano ya kuchagua timu ya Kenya yaliyofanyika Juni 21-22, Simon Menza aliibuka kipenzi cha wengi aliponyakua tiketi za mbio za mita 100, mita 200 na mita 400.Katika mbio za mita 100, Menza, 23, ambaye yuko katika kidato cha kwanza katika Shule ya Upili ya Viziwi ya Pwani mjini Kilifi, alikamilisha wa kwanza kwa sekunde 11.2. Alifuatiwa kwa karibu na David Wamira (Siaya) na Walter Malenje (Bungoma) walioandikisha 11.5 na 11.7, mtawalia.Menza alionyesha wapinzani kivumbi katika mbio za mita 200 alipovuka laini ya kumalizia mbio kwa sekunde 23.3. David Wamira (Siaya) na Charles Muthama (Machakos) walichukua nafasi mbili zilizofuata kwa sekunde 23.7 na 24.0, mtawalia. Menza alifunga siku kwa kushinda mbio za mita 400 kwa sekunde 50.9 dhidi ya wapinzani wake wa karibu Isaac Atima (Kisii) na George Waweru (Nyeri) waliotimka 51.3 na 51.6, mtawalia. “Nafurahi sana kufuzu kuwakilisha Kenya katika vitengo vitatu kwa sababu hata sikuwa na uhakika nitahudhuria mashindano haya kutokana na ukosefu wa nauli. Nashukuru familia yangu na walimu walioshirikiana na kunichangia nauli. Matokeo haya yamenipa motisha kwa hivyo nitaendelea kutia bidii mazoezini ili niweze kufanya vyema nchini Poland,” alisema Menza. Katibu wa Shirikisho la Riadha za Viziwi Kenya (DAAK) Bernard Banja alisema kuwa sasa wanasubiri mwelekeo kutoka kwa serikali kuhusu kuingia kambini baada ya kukamilisha kuchagua timu. Alionya wanariadha hao dhidi ya kulaza damu akisema kuwa watatupwa nje ya kikosi wasiporidhisha mazoezini. Kikosi cha Kenya cha wakimbiaji viziwi waliofuzu kushiriki Riadha za Dunia nchini Poland: Mamilioni ya fedha Kenya imetumia katika Safari Rally ikitafuta kuvuna mabilioni, kujenga jina KENYA inatarajia kuvuna Sh6 bilioni mbali na fahari na kujinadi kimataifa kutokana na kuandaa duru ya Safari Rally inayorejea kwenye ratiba ya Mbio za Magari Duniani (WRC) baada ya miaka 19 hapo Juni 24-27. Hata hivyo, gharama ya kuwa mwenyeji wa duru ya WRC ya Safari Rally si fedha chache.Ripoti mbalimbali zinasema serikali imewekeza zaidi ya Sh216 milioni katika makala haya ya 68 ya Safari Rally ambayo madereva 58 watashiriki. Kampuni za kibinafsi kama shirika la ndege la Kenya Airways, kampuni ya magari ya Toyota Kenya, benki ya KCB, kampuni ya mawasiliano ya Safaricom na kampuni ya kamari ya Betika mamilioni ya fedha kusaidia Safari Rally moja kwa moja ama kusaidia madereva. Mnamo Mei 6, Afisa Mkuu wa WRC Safari Rally Phineas Kimathi alieleza wanahabari kuwa Shirikisho la Mbio za Magari Duniani (FIA) limeitisha helikopta 15 kutumika wakati duru hiyo ya sita kati ya 12. Helikopta moja inauzwa kwa kati ya Sh200 milioni na Sh340 milioni kutegemea na upya wake. Kwa mujibu wa afisa mmoja kutoka uwanja wa ndege wa Wilson hapa jijini Nairobi, kukodisha helikopta moja ni Sh200,000 kwa saa moja. Hii inamaanisha kuwa wenyeji watalipia Sh19.2 milioni wakiamua kukodisha helikopta hizo 15 kwa siku hizo nne za mashindano. Aidha, waandalizi wa Safari Rally wamesema wanatarajia watu 850 milioni kutoka mataifa 150 kutazama mbio hizo kupitia runinga.Safari Rally inarejea kwenye WRC baada ya miaka 19. Kenya ilipoteza hadhi yake ya WRC mwaka 2003 kutokana na ukosefu wa fedha kabla ya kufanya kampeni kali mwaka 2018 ikiongozwa na Rais Uhuru Kenyatta na kufaulu kuipata tena 2020 baada ya kuridhisha katika majaribio 2019. Takwimu nyingine muhimu katika mashindano haya ni kuwa zaidi ya maafisa 1,000 wa usalama wataweka doria.Idadi hiyo pia inajumuisha waelekezi (marshals) wa barabarani wameajiriwa kuhakikisha mashindano haya ni salama. Zaidi ya watu 2,500 wanaohusika moja kwa moja na Safari Rally wakiwemo maafisa kutoka serikalini, wanatarajiwa kuhudhuria mashindano haya. Ukubwa na umuhimu wa mashindano haya umeshuhudia hoteli zote za kisasa 60 katika eneo la Naivasha zikikodishwa na wageni. Vilevile, kurejea kwa Safari Rally kumeshuhudia serikali ikianzisha kampeni ya kupunguza joto duniani kupitia upanzi wa miti. Inapanga kupanda jumla ya miti 19 milioni katika maeneo ya zamani yaliyotumia kwa Safari Rally. Maeneo hayo ni Kilifi, Mombasa, Kwale, Taita Taveta, Machakos, Makueni, Murang’a, Meru, Nyeri, Embu, Kirinyaga, Kiambu, Kajiado, Laikipia, Isiolo, Narok, Nakuru na Nairobi pamoja na msitu wa Kakamega na eneo la Ziwa Victoria. Madereva wote 58 wanaotarajiwa kushindana akiwemo raia wa Estonia, Ott Tanak, wamekuwa na shughuli nyingi Juni 21 na Juni 22 kujifahamisha na barabara za mashindano katika maeneo ya Naivasha. Bingwa wa dunia Sebastien Ogier, ambaye pia anaongoza mashindano ya 2021, yuko katika orodha ya madereva wanaopigiwa upatu kushinda Safari Rally. Ana maono ya kucheza soka ya kulipwa KUJIAMINI, nidhamu,ujasiri na kuonyesha weledi kulimpa safu ya ukipa na hifadhi Alexander Mikisi, 21 katika ngome ya timu ya Potters FC ya Githogoro, kaunti ndogo ya Westlands. Anasema aliamini palipo na nia kuna njia alipotua jijini Nairobi.Mdakaji Mikisi ambaye alikuwa mchezaji tangu akiwa Shule ya Msingi ya St. Louis Saisi, Makutano, kaunti ndogo ya Lugari. Isitoshe, aliendelea kujikuza zaidi akiwa Sekondari ya Savala. Aliifikisha timu ya shule yake ya upili kiwango cha Kaunti ya Kakamega akiwa kidato cha nne mnamo 2018.Kwa vile ujuzi huongezewa maarifa, alishiriki pia katika kambini ya timu ya Makutano Soccer Academy, Lugari ambayo ilikuwa mlezi mbadala chini ya kocha Stephen Imbinda akiwa katika kikosi cha wasiozidi miaka 14. “Mkufunzi Imbinda aliniongezea ncha ya maarifa kwani aliniweka katika mkondo mkali wa maozezi na nidhamu. Hali hiyo, ilinimakinikisha sana katika safu ninayoishikilia na ninafurahia kwani maelekezo yake yalikuwa taa ya kipaji changu,” asema mnyakaji huyo ambaye kwa sasa ameaminiwa nafasi hiyo na mkufunzi wa Potters Erick Amalele ambaye alimsajili 2019 baada tu ya kuhudhuria zoezi la kujinoa na jicho pevu lake likamtambua. Kocha Erick alisema kwamba kipa Mikisi ni mdakaji wa ajabu kwa sababu tangu aiingie timuni wakiwa Ligi ya Kauntindogo ya Shirikisho la Soka Kenya baada ya kutia wino, amebadilisha timu kwa kuwa komeo tosha hadi timu imepandishwa ngazi kushiriki Ligi ya Kaunti msimu huu “Sikuweza kuamini nilipomjaribu! Alionyesha ni mweledi katika kuchapa shughuli ya ukipa. Ni mwanasoka anayejiamini, mwenye nidhamu na mjasiri. Hupanga timu kuziba nyufa kwenye safu ya ulinzi barabara, ” akasema kocha huyo wakati wa mahojiano na kuongezea kwamba, huwa radhi kufia timu na ana pasi za uhakika anapopiga mpira. Ungali muuliza timu gani angependa kuisukumia gurudumu la kandanda? Yu radhi kusema kwamba angependa kuwa mchumani wa timu ya AFC Leopards na Manchester United kwa sababu ya ushirikiano uliomo katika timu hizo na ari yao ya kupigania ushindi. Changamoto amewahi kupata ni wakati walikuwa wanacheza dhidi FC Talents ambapo mchakato ulikuwa wa kasi na alifanyishwa kibarua lango kuwadhibiti wapinzani.
Anasema angependa kucheza soka ya kulipwa ughaibuni na kuvikuza vipawa mashinani kama njia kustawisha talanta zaidi. Waiguru aitaka Hazina ya Kitaifa kutoa fedha za Mei na Juni pia GAVANA wa Kirinyaga Anne Waiguru ameshabikia taarifa kutoka Waziri wa Fedha Ukur Yatani kwamba Hazina ya Kitaifa imetoa Sh43.5 bilioni kwa serikali za kaunti. Akiongea na wanahabari jijini Nairobi Jumatano baada ya kufika mbele ya Kamati ya Seneti kuhusu Uhasibu wa Fedha za Umma (CPAIC), Bi Waiguru hata hivyo alisema fedha hizo ambazo ni za mwezi wa Aprili hazitasuluhisha changamoto zote za kifedha zinazozikabili kaunti. “Napongeza Hazina ya Kitaifa kwa kutoa Sh43.5 bilioni za mwezi Aprili katika mwaka huu wa kifedha wa 2021/2022. Lakini ilipaswa kutoa pesa zote Sh107 bilioni ambazo zitajumuisha mgao wa mwezi wa Mei na Juni. Hii ni kwa sababu tunahitaji kuwalipa wadeni wetu ambao hutupa huduma kwa mkopo,” akasema Bi Waiguru. Gavana huyo wa Kirianyaga vile vile, alipendekeza kuwa Hazina ya Kitaifa inafaa kuruhusu Serikali za Kaunti kuchukua pesa zinazolingana na mgao wao kisha kutoka kwa benki maarufu kwa kimombo kama “Banki Overdraft” endapo itachelewa kutoa fedha za mgao wa bajeti. Katika taarifa yake, Waziri Yatani alisema pesa hizo zitapiga jeki shughuli za utoaji huduma katika kaunti hizo ikiwa ni pamoja na ulipaji madeni inazodaiwa na wanakandarasi pamoja na wafanyabiashara walioziwasilishia bidhaa kwa mkopo. “Ulipaji wa madeni utafuatiliwa kwa makini. Pesa zaidi zitatolewa kwa serikali za kaunti kwa misingi ya jinsi zilivyotekeleza wajibu huu muhimu kwa sekta ya kibinafsi,” akasema. Droo ya Cecafa U23 kufanywa kupitia Zoom mnamo Ijumaa TIMU ya taifa ya soka ya wanaume ya Kenya ya wachezaji wasiozidi umri wa miaka 23 maarufu kama Emerging Stars, itafahamu wapinzani wake wa makundi ya dimba la Cecafa mnamo Juni 25. Mkurugenzi wa Muungano wa Mashirikisho ya Soka ya Afrika Mashariki na Kati (Cecafa) Auka Gacheo alieleza wanachama 11 wa muungano huo kuwa droo itafanywa kupitia mtandao wa Zoom hapo Ijumaa.Mashandano haya yatafanyika mjini Bahir Dar nchini Ethiopia mnamo Julai 13-18. Sheria za mashindano hayo zinahitaji mchezaji kuwa amezaliwa Januari 1 mwaka 1998 ama baadaye. Umri wa chini lazima uwe miaka 18 kufikia mwisho wa mwaka 2021. “Kila timu itakubaliwa kuwa na wachezaji watatu waliozidi umri wa miaka 23 katika mashindano hayo yatakayofungua msimu wa Cecafa,” afisa huyo Mkenya alisema. Hofu huenda Hyundai isiwezane na barabara za Safari Rally Mashabiki wa magari ya Hyundai wameingiwa na wasiwasi kuwa magari hayo hayatafaulu Mbio za Magari Duniani (WRC) Safari Rally baada ya dereva Oliver Solberg kukumbwa na matatizo akifanya majaribio Juni 23 adhuhuri. “Je, kuna uwezekano hata mdogo wa gari lolote la Hyundai kukamilisha mashindano haya? aliuliza seamus cassidy #104 (@bmw_racing) baada ya Oliver kuchapisha picha ya gari lake lililoharibika akitangaza kuwa gari lake limeharibika kidogo katika mkondo wa shakedown. “Moja baada ya jingine, Safari Rally itatafuna timu ya Hyundai,” aliongeza Marc (@marceverymile).“Afadhali gari liliharibika katika majaribio ya shakedown kuliko katika mashindano yenyewe. Hata hivyo, najua kuna wale bado watakumbwa na matatizo hayo juma hili!” alisema Peter Taylor (@peter8171). Baadaye Juni 23, Oliver Solberg alisema kuwa gari lake limerekebishwa na atakuwa mashindanoni yatakapoanza rasmi nje ya Jumba la KICC hapo Juni 24. “Tuko tayari kwa mashindano. Gari limerekebishwa na tumefanikiwa kufanya majaribio!” alisema Oliver. Mbali na Oliver, madereva wengine watakaoendesha magari ya Hyundai katika Safari Rally inayorejea kwenye WRC baada ya miaka 19 ni bingwa wa 2009 Ott Tanak kutoka Estonia, Mbelgiji Thierry Neuville na Mhispania Dani Sordo. Kampuni nyingine za magari ya WRC zinazowakilishwa katika mashindano hayo yatakayofanyika katika kaunti za Nairobi, Kiambu na Nakuru ni Toyota na Ford.Bingwa mara saba wa dunia Sebastien Ogier kutoka Ufaransa pamoja na Muingereza Elfyn Evans na raia wa Finland, Kalle Rovanpera wako katika timu ya Toyota nao Gus Greensmith (Uingereza) na Mfaransa Adrien Fourmaux wako katika timu ya Ford. Aina mpya ya virusi vya corona yaibua hofu India AINA mpya ya virusi vya corona imevamia India huku serikali ikionya kuwa maafa makubwa huenda yakashuhudiwa tena nchini humo. Wizara ya Afya jana ilisema kuwa watu 40 wamethibitishwa kuambukizwa aina mpya ya virusi vya corona vinavyojulikana kama Delta Plus (AY.1) katika majimbo ya Maharashtra, Kerala na Madhya Pradesh. Taarifa ya serikali ilisema kuwa virusi vya Delta Plus vinasambaa kwa kasi na huenda vikasababisha maafa zaidi katika taifa hilo la Bara Asia.“Wataalamu wa Kukabiliana na Corona nchini India (INSACOG) wamegundua virusi vya Delta Plus katika majimbo matatu na kuna hatari ya kusambaa kote nchini,” ikasema taarifa ya wizara ya Afya. Kamati ya INSACOG inajumuisha wataalamu kutoka Baraza la Kutafiti Matibabu nchini India na Taasisi ya Kutafiti Dawa Viwandani.Vipimo vilivyogundua virusi vya Delta Plus vilichukuliwa mwanzoni mwa Mei, mwaka huu.Watu milioni 30 wamethibitishwa kuambukizwa virusi vya corona nchini India na kati yao 390,600 wamefariki. Visa zaidi ya milioni 16 na asilimia 50 ya vifo vilitokea ndani ya miezi minne iliyopita.Virusi vya corona, aina ya B.1.617.2, vilivyogunduliwa kwa mara ya kwanza nchini India vilisababisha vifo vya maelfu ya watu ndani ya muda mfupi nchini India na kusababisha msongamano wa wagonjwa hospitalini. Aina ya corona ya B.1.617.2, imegunduliwa katika mataifa mbalimbali, ikiwemo Kenya (haswa ukanda wa Ziwa Victoria) na Uganda.Jana, wizara ya afya ya India ilisema kuwa aina mpya ya virusi vya corona (Delta Plus) ni hatari kwani vinaharibu mapafu na kushambulia kingamwili kwa kasi.Jana, India ilithibitisha visa vipya 50,848 vya maambukizi ya corona na vifo 1,358. Wizara ya afya ilisema kuwa virusi vya Delta Plus tayari vimesambaa katika mataifa mengine 10, yakiwemo Uingereza, Amerika, Japan, Urusi, Ubeligiji, Uswisi, Nepal na China.Asilimia 20 ya maambukizi mapya ya corona nchini Amerika ndani ya wiki mbili zilizopita, yamesababishwa na virusi vya Delta Plus. Visa 41 vya waathiriwa wa Delta Plus jana viliripotiwa nchini Uingereza. Jumla ya visa 200 vya watu walioambukizwa Delta Plus vimeripotiwa katika mataifa 11.Mtaalamu wa maradhi ya kuambukizwa nchini Amerika Anthony Fauci jana alisema kuwa angali anaamini kuwa chanjo za corona zinazotolewa zina uwezo wa kuzima makali ya Delta Plus. Shirika la Afya Duniani (WHO) limesema kuwa linafanya utafiti ili kubaini ikiwa chanjo zilizopo za kukabiliana na corona zinaweza kuzuia maambukizi ya virusi vya Delta Plus. Bunge la Uganda lafungwa kwa wiki mbili kutokana na makali ya corona BUNGE la Uganda litafungwa kwa wiki mbili kupisha maafisa wa afya kunyunyizia jengo la bunge dawa ya kuua virusi vya corona. Wabunge hawataruhusiwa kufika katika majengo ya bunge kati ya Juni 28 na Julai 11, mwaka huu, kulingana na taarifa iliyotolewa Jumanne na karani wa bunge Jane Kibirige.Hatua hiyo inafuatia baada ya watu 100, wakiwemo wabunge na wafanyakazi wa bunge, kuambukizwa virusi vya corona. “Bunge la Uganda, sawa na maeneo mengine ya nchi, limeathiriwa pakubwa na wimbi la pili la ugonjwa wa corona,” akasema Kibirige.Kufikia Jumanne, Uganda ilikuwa imethibitisha visa 73,401 vya walioambukizwa virusi vya corona. Watu 714 wameaga dunia kutokana na maradhi hayo.Wakati huo huo, nchi jirani ya Rwanda imeonya kuwa serikali inapanga kupiga marufuku watu kutoka katika makazi yao endapo wataendelea kupuuza masharti yaliyowekwa kuzuia maambukizi ya virusi vya corona. Waziri wa Afya Daniel Ngamije jana alisema kuwa kumekuwa na ongezeko la maambukizi ya virusi vya corona nchini humo tangu Juni 8, mwaka huu.Serikali Jumatatu, ilipiga marufuku sherehe zote za harusi. “Ongezeko hilo la maambukizi ni ishara kwamba watu wameanza kupuuza masharti yaliyowekwa kama vile kuepuka sehemu zilizo na misongamano, kunawa mikono mara kwa mara na kuvalia barakoa,” akasema. Handisheki ni matunda ya uongozi mbaya – Mutua GAVANA wa Machakos, Dkt Alfred Mutua, amedai kuwa uongozi mbaya ndio uliosababisha hitaji la kuwepo kwa muafaka kati ya Rais Uhuru Kenyatta na kiongozi wa ODM Raila Odinga, almaarufu handisheki. Kiongozi huyo wa Chama cha Maendeleo Chap Chap alisema nchi tajiri, zenye rasilimali na zinazochunga masilahi ya wananchi wake huwa hazihitaji masuala kama handisheki na Mpango wa Maridhiano (BBI). Kulingana naye, BBI na handisheki zilisababishwa na hitaji la kukomboa mwananchi wa Kenya dhidi ya maisha magumu ya kiuchumi.Akizungumza katika ziara eneo la Mpeketoni, Kaunti ya Lamu, Dkt Mutua aliwasisitizia viongozi wenzake kuhakikisha kuwa kadri wanavyopigania masuala ya kisiasa, ni vyema pia wahakikishe raia anazingatiwa kimaisha. “Huwezi kuishi katika nchi ambayo unalala njaa kila wakati mpaka kufa kwako kama inavyofanyika Kenya kwa sasa. Nitakapokuwa rais nataka nchi ambayo huku tukifuata siasa, pia tuangazie mambo ya kuongeza pesa katika mifuko ya watu wetu. Watu wakishiba hawatapigana,” akasema. Handisheki ilitokea mwaka wa 2018 baada ya Bw Odinga kula kiapo katika uwanja wa Uhuru Park kuwa ‘rais wa wananchi’ kufuatia uchaguzi uliosbabaisha mgawanyiko mkubwa nchini ambapo Rais Kenyatta ndiye alitangazwa mshindi wa urais katika awamu ya pili ya uchaguzi 2017. Alisema wakati umewadia kwa wakenya kuchagua viongozi ambao watajali masuala ya kimsingi ya wananchi wao.“Tofauti za kimatabaka, hasa kati ya matajiri na maskini zinaletwa na uongozi mbaya. Kila wakati utasikia vita na manung’uniko kutoka kwa maskini, hali ambayo huwezi ukaishuhudia kwa matajiri. Lazima tuvunje hizi tofauti na migawanyiko ya kimatabaka kwa kuhakikisha kila mwananchi yuko na pa kujipatia riziki, pesa, yuko na miundomsingi bora bila kujali amezaliwa au anaishi wapi. Ni haki ya kila mmoja wetu kupata mahitaji ya kimsingi,” akasema Bw Mutua. Bw Mutua ni mmoja wa wanasiasa ambao tayari wametangaza nia ya kuwania urais katika Uchaguzi Mkuu wa mwaka ujao. Serikali kuanza kutoa chanjo ya ukambi kesho SERIKALI itaanza kesho kutoa chanjo ya ugonjwa wa ukambi-rubella (Measles-Rubella) katika kampeni inayolenga watoto milioni 3.5 katika kaunti 22. Kampeni hiyo inayolenga watoto wa kati ya miezi tisa na miezi 59, itakamilika Julai 7, mwaka huu.Chanjo hiyo itatolewa bila malipo katika vituo 5,061 vitavyoweka maeneo ya umma kama vile sokoni, shuleni, maeneo ya ibada. Wahudumu wengine wa afya watakuwa wakizunguka kwa lengo la kufikia idadi kubwa ya watoto.Kulingana na wizara ya Afya, visa vya maradhi ya ukambi-rubella vimeongezeka nchini katika miaka ya hivi karibuni. Uchunguzi uliofanywa nchini na serikali kwa ushirikiano na Shirika la Afya Duniani (WHO) ulibaini kuwa ukambi umekolea katika kaunti hizo 22. KNANaibu Waziri wa Afya, Mercy Mwangangi aliyekuwa akizungumza jijini Nairobi, aliwataka wazazi kupeleka watoto wao katika vituo hivyo ili wapewe chanjo hiyo bila malipo. “Ukambi ni ugonjwa wa tatu unaoambukizwa katika kusababisha vifo vingi vya watoto. Vifo hivyo vinatokana na kuhara, homa ya mapafu, maambukizi ya masikioni (Otitis – media). Aidha, unaharibu ubongo na kusababisha upofu,” akaelezea. Dkt Mwangangi alisema kuwa Kenya ni miongoni mwa mataifa yanayokabiliwa na tishio kubwa la ugonjwa wa surua.Miongoni mwa kaunti ambazo zimeshuhudia mlipuko wa surua hivi karibuni ni Mandera, Wajir, Garissa, Pokot Magharibi na Tana River. Shule zakataa amri ya KNEC kuhusu mtihani SHULE za umma na za kibinafsi zimelalamika dhidi ya sheria mpya kutoka kwa Baraza la Kitaifa la Mitihani (Knec) inayoamrisha shule zenye watahiniwa 40 kwenda chini kuwasajili katika shule jirani. Walimu wakuu katika shule za umma na wamiliki wa shule za kibinafsi wanaitaka Wizara ya Elimu kuagiza Knec kubatilisha uamuzi huo kabla ya usajili wa mitihani kukamilika Julai 31. Usajili wa mitihani ya kitaifa kwa watahiniwa wa Darasa la Nane na Kidato cha Nne ulianza Juni 2. Wamiliki wa shule za umma na kibinafsi jana walisema sheria hiyo inasababisha hali ya kuchanganyikiwa kwa sababu maelfu ya shule yana watahiniwa wanaopungua 40 waliopangiwa kufanya mitihani ya Cheti cha Shule ya Msingi (KCPE) na Cheti cha Shule ya Sekondari (KCSE). Muungano wa walimu wakuu wa shule za msingi nchini (Kepsha) Johnson Nzioka jana alisema sheria hiyo inawahangaisha mno walimu wakuu hasa kutoka Maeneo yenye Ukame (ASAL) na mamia ya shule za vijijini. “Walimu wakuu wanashindwa kuelewa ni vipi watoto wataweza kusafiri masafa marefu kwenda kufanya mitihani katika shule nyinginezo,” alisema Bw Nzioka. Alisema shule katika maeneo hayo zimetawanyika pakubwa huku nyingine zikiwa katika maeneo hatari hivyo basi kuunganisha vituo hivyo huenda kukahatarisha wanafunzi na walimu.Bw Nzioka alisema walimu wakuu pia wanashangaa ni kwa nini uamuzi muhimu kama huo ulifanywa bila kujadiliana na wasimamizi wa shule. Alisema Kepsha imeanza kukusanya data ya shule zilizoathiriwa ili kuziwezesha kujadiliana na Wizara ya Elimu. Bw Nzioka alisema kwamba walimu wakuu pia wamechanganyikiwa kuhusu ni nani atakayekuwa msimamizi wa kituo ikiwa amri hiyo haitabadilishwa.Mkurugenzi wa Muungano wa Shule za Kibinafsi (Kepsa) Peter Ndoro alifichua kuwa amri hiyo inaathiri shule 3,800 za msingi na sekondari na watahiniwa 122,000. “Tumemwandikia barua ya malalamishi Waziri wa Elimu, Prof George Magoha na Knec kwa kuwa agizo hilo lilitolewa bila majadiliano,” Ndoro. Mwenyekiti wa muungano wa walimu wakuu katika shule za watoto walemavu, Bw Peter Sitienei alisema karibu shule zote za SNE zina watahiniwa wasiofika 40.huku akiisihi Wizara kuzingatia kubatilisha agizo hilo. Ikiwa tutaanza kusikiza kilio cha kila anayeteuliwa DPP, basi tutalazimika kuandika katiba mpya mara kwa mara.Bw Haji alipewa wadhifa anaoshikilia wakati huu kwa sababu iliaminika kwamba angeweza kuyatekeleza majukumu yake kwa ufanisi mkubwa. Wala ufanisi huo haukutarajiwa kupatikana bila ugumu wa kazi yenyewe, hivyo Bw Haji anapolalamika anatupa hisia kwamba kazi imeanza kumshinda.Tuelewane kwanza: Binafsi ninakubaliana na Wakenya wengi kwamba kesi za watu wa tabaka la chini zinaharakishwa sana, ghafla unasikia mwizi wa kuku kafungwa miaka miwili. Hayo yanaendelea huku matajiri na wanasiasa wanaoshukiwa ama kuua watu au kuiba mali ya umma wakiendelea kufurahia uhuru wao kana kwamba hawakutenda kosa lolote.Masikioni pa mwananchi wa kawaida, malalamiko ya DPP yanasikika kama wimbo mtamu unaopaswa kurudiwarudiwa ili msikilizaji atumbuizwe kikamilifu. Hata hivyo, uhalisia wa mambo ni tofauti. Ninasema hivi kwa sababu niliripotia gazeti hili kutoka mahakamani kwa miaka kadha.Ukipata ufahamu wa mambo yanavyokwenda katika idara ya mahakama, jinsi mchakato mzima unavyojikokota, basi unaelewa kilio cha DPP hakina tija. Alipendekeza Bi Koome abadili jinsi kesi za ufisadi zinavyoshughulikiwa, eti ziwe na kikomo cha muda ambao zinapaswa kushughulikiwa.Hilo ni pendekezo zuri, lakini hata Bi Koome akidhibiti mambo kiasi cha kuweka kikomo hicho, bado Katiba ina vipengee kadha vinavyomhakikishia mshtakiwa kutendewa haki. Lengo la Bw Haji ni kuhakikisha kuwa washukiwa wanaofikisha mahakamani hawana muda wa kutosha wa kujitetea au kutumia sheria ili kuepuka adhabu ya faini au kifungo.Mambo mazuri kweli kwa tabaka la chini linalohisi kama linaonewa, hasa ukiyasikia bila kuyatafakari. Kwa bahati mbaya, Kenya ni taifa lililo na mojawapo ya katiba bora zaidi barani Afrika. Na ubora huo hautarajiwi kufurahiwa na wanaoongoza mashtaka pekee bali pia wanaopandishwa kizimbani kwa makosa mbalimbali.Hii ina maana kwamba ile subira ambayo huvuta heri itakuwa muhimu sana kati ya mshtakiwa na upande wa mashtaka. Ipo falsafa inayosema iwapo jaji au hakimu hana hakika, ni heri kuwaachia huru watu wengi walio na hatia badala ya kumwadhibu mmoja asiye na hatia.Falsafa hiyo, hata tukibadili katiba mara ngapi, itasalia msingi imara wa utendaji haki katika idara ya mahakama.Pendekezo la Bw Haji linasikika kama la mtu aliyelemewa na majukumu aliyopewa, hivyo anatafuta njia za mkato za kujirahisishia kazi. mutua_muema@yahoo.com Hatutaruhusu wawaniaji wasio na digrii – ODM CHAMA cha ODM kimeunga mkono sheria inayotaka wagombea wa udiwani wa ubunge kuwa na shahada ya digrii. Mwenyekiti wa ODM John Mbadi jana alisema kuwa chama hicho hakitaruhusu yeyote kuwania bila kuwa na digrii ya Chuo Kikuu.Bw Mbadi alidai kwamba baadhi wanasiasa walipuuzilia mbali ushauri wake wa kuwataka kujiendeleza kimasomo baada ya uchaguzi mkuu wa 2017. Alidai kuwa wanasiasa waliopuuza ushauri wake ndio wanashinikiza sheria inayotaka madiwani na wabunge kuwa wamehitimu shahada ya digrii.Seneta wa Elgeyo Marakwet Kipchumba Murkomen amesema kuwa ameandaa mswada wa kutaka kurekebisha Kifungu cha 22 cha Sheria za Uchaguzi kinachotaka wawaniaji wa kuanzia udiwani hadi rais kuwa na digrii. Sheria hiyo haikutekelezwa katika Uchaguzi Mkuu uliopita baada ya wabunge kupitisha hoja ya kutaka ianze kutekelezwa kuanzia 2022.Katika uchaguzi uliopita, ni wawaniaji wa urais, naibu rais, magavana pamoja na manaibu wao walitakiwa kuwa na digrii. Lakini mwenyekiti wa Tume Huru ya Uchaguzi na Mipaka (IEBC) Wafula Chebukati alitangaza kuwa ni sharti wawaniaji wanaotaka kuwania viti 2022 wawe na shahada ya digrii.Bw Murkomen anataka mwaniaji awe na uwezo wa kuandika na kusoma kwa lugha ya Kiingereza au Kiswahili au wawe wanafahamu lugha ya ishara kwa wasiosikia ama kuzungumza. Lakini pendekezo kwamba mwaniaji awe anajua kusoma au kuandika tu hatutakubali. Hatuwezi kuwa na watu ambao hawakufika hata Darasa la Nane ambao watatwikwa jukumu la kusimamia mabilioni ya fedha,” akasema.Kulingana na Bw Mbadi, wengi wa wabunge wanaohudumu sasa hawajui majukumu yao. Mbunge wa Suba Kusini alisema kuwa wengi wa wabunge wanaenda katika mikutano ya kamati za Bunge kutia saini stakabadhi ya kutaka kupewa marupurupu ya kuhudhuria vikao na kisha kuondoka bila kuchangia mijadala. “Changamoto kama hiyo pia iko katika mabunge ya kaunti ambapo mawaziri wa kaunti wasomi wanaenda kujibu maswali ya madiwani wasiokuwa na digrii.“Wengi wao wanakwepa hata kuuliza maswali kwa sababu hawaelewi kinachoendelea,” akasema Bw Mbadi alipokuwa akizungumza katika kituo kimoja cha redio. Alisema chama cha ODM kitafuata sheria kwa kuhakikisha kuwa wanaoruhusiwa kuwania viti mbalimbali wana cheti cha digrii. JUHUDI za Tottenham Hotspur kujinasia maarifa ya kocha Julen Lopetegui wa Sevilla zimeambulia pakavu baada ya ofa yao kukataliwa na mkufunzi huyo wa zamani wa timu ya taifa ya Uhispania. Kwa mujibu wa Jose Castro ambaye ni rais wa Sevilla, Lopetegui hana mpango wowote wa kuagana na waajiri wake wa sasa hivi karibuni.Spurs wamekuwa wakitafuta kocha wa kurithi mikoba ya Jose Mourinho aliyetimuliwa mnamo Aprili 19, 2021. Lopetegui, 54, aliongoza Sevilla kukamilisha kampeni za Ligi Kuu ya Uhispania (La Liga) katika nafasi ya nne mnamo 2020-21 na hivyo kufuzu kwa kipute cha Klabu Bingwa Ulaya (UEFA).“Lopetegui alipokea ofa ambayo hakutaka hata kuisikiliza. Alinipigia simu na kunielezea kila kitu jinsi alivyoambiwa na Spurs,” akasema Castro. “Makocha wengine hutawaliwa na msukumo wa kifedha. Lakini Lopetegui ameshikilia kwamba anafurahia maisha yake hapa. Tuna imani kubwa naye, ndiposa tukarefusha kipindi cha kuhudumu kwake kambini mwa Sevilla kwa miaka miwili zaidi,” akaongeza Castro. Spurs walikamilisha kampeni zao za msimu wa 2020-21 chini ya kocha mshikilizi Ryan Mason ambaye alikuwa mkufunzi wao wa akademia. Antonio Conte aliyeagana na Inter Milan baada ya kutwaa taji la Ligi Kuu ya Italia (Serie A) alikuwa pazuri zaidi kupokezwa mikoba ya Spurs ambao pia waliazimia kumrejesha Mauricio Pochettino kwa kumng’oa kutoka Paris Saint-Germain (PSG.) Kutibuka kwa mipango ya kuajiriwa kwa Conte na Pochettino kuliwafanya Spurs kumvizia aliyekuwa kocha wa AS Roma, Paulo Fonseca ambaye pia alikosa kuafikiana na usimamizi wa kikosi hicho. Spurs walihusishwa pia na uwezekano wa kuajiri kocha Gennaro Gattuso aliyeagana na Fiorentina baada ya siku 23 pekee. Jurgen Klinsmann ambaye amewahi kunoa timu ya taifa ya Ujerumani na Amerika pamoja na vikosi vya Bayern Munich na Hertha Berlin amefichua kiu ya kudhibiti mikoba ya Spurs. Uhispania kumenyana na Croatia katika 16-bora baada ya kuponda Slovakia UHISPANIA walivuna ushindi wao wa kwanza kwenye fainali za Euro kwa kuwaponda Slovakia 5-0 katika mchuano wa mwisho wa Kundi E mnamo Juni 23, 2021 uwanjani La Cartuja, Seville. Ushindi huo uliwawezesha Uhispania waliotawazwa mabingwa wa Euro 2008 na 2012 kukamilisha kampeni za Kundi E katika nafasi ya pili na hivyo kujikatia tiketi ya kuvaana na Croatia kwenye hatua ya 16-bora. Uhispania ya kocha Luis Enrique watajitosa ugani kwa ajili ya mchuano huo wa hatua ya muondoano wakiwa na kiu ya kuendeleza ubabe walioudhihirisha kwenye safu yao ya mbele dhidi ya Slovakia. Mabao ya miamba hao waliotawazwa wafalme wa dunia mnamo 2010 yalifumwa wavuni kupitia Aymeric Laporte, Pablo Sarabia na Ferran Torres baada ya Martin Dubravka wa Newcastle United kujifunga kwa upande wa Slovakia. Dubravka aliyekuwa ameokoa penalti ya Alvaro Morata, alipangua mpira uliombabatiza kabla ya kujaa ndani ya nyavu zake dakika chache baada ya kombora la Sarabia kugonga mwamba wa goli. Juraj Kucka alizamisha kabisa chombo cha Slovakia baada ya kujifunga mwishoni mwa kipindi cha pili. Mechi kati ya Uhispania na Croatia waliokuwa wanafainali wa Kombe la Dunia mnamo 2018 nchini Urusi, sasa itachezewa jijini Copenhagen, Denmark mnamo Juni 28, 2021.Uhispania walishuka dimbani kumenyana na Slovakia baada ya kuambulia sare dhidi ya Uswidi na Poland kwenye mechi mbili za ufunguzi wa Kundi E. Walikamilisha kampeni za kundi lao katika nafasi ya pili kwa alama tano, mbili nyuma ya viongozi Uswidi. Slovakia waliambulia nafasi ya tatu kwa alama tatu huku Poland wakivuta mkia kwa pointi moja pekee. Ronaldo afikia rekodi ya ufungaji bora wa mabao kimataifa CRISTIANO Ronaldo alifunga penalti mbili katika sare ya 2-2 iliyosajiliwa na timu yake ya taifa ya Ureno dhidi ya Ufaransa katika mchuano wa mwisho wa Kundi F kwenye Euro. Ufanisi huo wa Ronaldo, 36, ulimwezesha kufikia rekodi ya mabao 109 ambayo imekuwa ikishikiliwa na Ali Daei wa Iran kati ya mwaka 1993 na 2006. Daei na Ronaldo ndio wanasoka wa pekee wa kiume kuwahi kufunga zaidi ya mabao 90 wakivalia jezi za nchi zao kwenye mapambano ya kimataifa. Ni tukio ambalo kwa sasa linatarajiwa kumpigisha Ronaldo hatua zaidi kwenye mijadala kuhusu nani mchezaji bora wa muda wote duniani.Kufikia sasa, Ronaldo tayari ndiye mshikilizi wa rekodi ya mfungaji bora wa muda wote katika soka ya ngazi ya klabu. Aidha, ameibuka mfungaji bora katika soka ya bara Ulaya mara tano sasa. Dhidi ya Ufaransa, Ronaldo aliweka rekodi ya kuwa mfungaji bora katika Kombe la Dunia pamoja na Euro, hivyo kumpiku aliyekuwa fowadi matata wa Ujerumani, Miroslav Klose aliyekuwa akijivunia magoli 19. Ronaldo aliweka rekodi ya kuwa mfungaji bora wa Euro mnamo Juni 15 wakati ambapo Ureno walikuwa wakicheza na Hungary. Mabao yake kwa sasa kwenye kipute hicho ni 13. Takriban nusu ya mabao ya Ronaldo yamefungwa katika kipindi cha dakika 30 za mwisho wa mechi. Kufikia sasa, amepachika wavuni magoli 31 katika dakika 15 za mwisho na 22 kati ya dakika 61 na 75 ya mchezo.Ronaldo amefunga mabao 17 kati ya dakika 16-30 na mara 16 kati ya dakika 31-45. Mabao yake 11 yametokea chini ya dakika 15 za mwanzo wa mechi huku 12 yakifumwa wavuni chini ya dakika 15 za mwanzo wa kipindi cha pili.Amefunga mabao 89 akiwa ndani ya kijisanduku na 20 mengine akiwa nje ya kijisanduku cha wapinzani. Kati magoli hayo, 14 yametokana na mikwaju ya penalti na tisa mengine yamekuwa zao la mipira ya ikabu au frikiki.Lithuania na Uswidi ndizo timu ambazo Ronaldo amezifunga mara nyingi zaidi (mabao saba). Hadi kufikia Jumatano usiku katika jiji la Budapest nchini Hungary, hakuwa amefunga bao lolote dhidi ya Ufaransa. Wanasoka wanaofuata sasa Ronaldo na Daei ni Mokhtar Dahari aliyechezea Malaysia katika miaka ya 70 na 80 na akafunga mabao 89. Wengine ni Ferenc Puskas aliyefungia Hungary mabao 84 kutokana na mechi 85 pamoja na na Godfrey Chitalu aliyefungia Zambia magoli 79 kati ya 1960 na 1980. Christine Sinclair wa Canada ndiye anashikilia rekodi ya dunia ya ufungaji bora katika soka ya wanawake baada ya kufunga mabao 186 kutokana na mechi 299.Ronaldo aliyewaongoza Ureno kutwaa taji la Euro 2016 nchini Ufaransa sasa amempiku Lionel Messi ambaye kwa sasa ni sehemu ya kikosi cha Argentina kwenye Copa America. Mabao 109 ambayo Ronaldo amefungia Ureno katika mechi 178 ni rekodi bora ikilinganishwa na magoli 73 ambayo Messi amefungia Argentina kutokana na michuano 147. Ina maana kwamba Messi ambaye kwa sasa ana umri wa miaka 33, anahitaji miaka 27 mingine ili kufikia rekodi ya mabao 100. Kwa kuwa hayo ndiyo magoli amefunga kuanzia 2015, ina maana kwamba atahitaji miaka saba zaidi ili kufikia rekodi ya Ronaldo ya magoli 109. Wazazi walee watoto wao ipasavyo kwani ni amana kutoka kwa Mungu SIFA zote njema anastahiki Mola Azzawajalla, Mwenye kuneemesha neema kubwakubwa na nyingine ndogondogo. Swala na salamu zimwendee Mtume wetu Muhammad, rahmatan lil ‘alamiyn, maswahaba wake kiram na watangu wema hadi siku ya Kiyaamah. Sheria ya Kiislamu imewaamuru wazazi kuwa ni dhamana kwa maisha ya mtoto na makuzi yake. Kwa msingi wa kwamba, mtoto huchukuliwa kuwa ni dhamana waliyopewa, ambayo inapaswa kutunzwa nao kwani watakujaeleza mbele ya Mwenyezi Mungu (jinsi walivyoitunza amana waliyopewa).Mtoto mwanzoni mwa maisha yake huwa hajui hatari hasa ambazo zingehatarisha maisha yake. Kwa kuongezea ni kwamba yeye hawezi kujilisha na kuchunga maisha yake, kwa hivyo basi, ndipo Mwenyezi Mungu akawafanya wazazi kuwa ni dhamana kwa ajili ya kuwalinda watoto wao kutokana na magonjwa mbalimbali na hatari ambazo zingetishia maisha na makuzi yao. Imetajwa katika Hadith: “Kila mmoja wenu ni mchungaji na kila mmoja ataulizwa juu ya kile akichungacho. Baba ni mlezi wa jamii yake. Mke ni mchungaji wa mali ya mumewe na watoto wake, na ndiye atakayeulizwa kuhusu akitunzacho. Mtumishi ni mtunzaji wa mali ya tajiri yake na ndiye atakayeulizwa kuhusu mali aitunzayo. Ndiyo, kila mmoja wenu ni mchungaji na ndiye atakayeulizwa juu ya anachokiangalia.”? Mbali na kuwa ni dhamana, ni wajibu wao pia kuwalisha watoto wao na kuwatoshelezea mahitaji yao, hii inaweza kuwa kwa kuwachagulia kwa njia nzuri chakula chao, na kuwalinda kutokana na maradhi yote yatakayowadhuru. Miongoni mwa hatari zinazoweza kutishia maisha ya mtoto katika miaka yake ya mwanzoni ni uwezekano wa kupatwa na mojawapo ya maradhi yauwayo watoto kama:Ugonjwa wa kupooza (Polio), Surua (Ukambi), dondakoo (DPT au Diphtheria) n.k. Au upungufu wa maji mwilini uletwao na magonjwa ya kuharisha n.k. Magonjwa hayo yote yanaweza kumshambulia mtoto, kumlemaza na kumhuzunisha maisha yake na ya wazazi wake.Uislamu unatuonya vikali sana tusipuuze matunzo na matibabu ya watoto wetu kutokana na maradhi yauwayo watoto au mengineo. Kwa ajili hiyo, Uislamu unaamrisha waumini wake kuwa wenye nguvu na afya. Mtume (s.a.w.) amesema: “Muislamu mwenye nguvu ni bora na ndiye apendezaye zaidi kwa Mwenyezi Mungu kuliko Muislamu mnyonge.’’Kwa kuwa upendo wa wazazi kwa watoto ni sehemu ya maumbile yao (wazazi) ya kiasili, ndipo ikawa hapana haja ya kuagizwa juu ya jambo hilo, kwa hivyo Uislamu umetilia mkazo zaidi umuhimu wa ‘matunzo’ ya watoto na ukaonya vikali wazazi wasizembee katika jambo hilo, ili familia na jamii ziweze kuishi kwa raha na furaha. Na hii hatimaye huleta muundo wa kizazi ambacho kitategemewa kuweza kubeba mzigo wake barabara na katika hali ya kujitegemea.Imetajwa katika Qur’ani: “Wala msijitie wenyewe katika maangamivu.” (2:145). Na je ni maangamivu gani maovu zaidi ambayo mtu anaweza akajifanyia mwenyewe kuliko kuingiza kiwiliwili chake na damu (watoto) wake kwenye hatari ya kifo na adhabu? Imetajwa tena katika Qur’ani: “Enyi mlioamini! Jiokoeni nafsi zenu na watu (jamii) wenu kutokana na moto, ambao kuni zake ni watu na mawe….”(66:6)Kujilinda na maangamivu (ya ugonjwa n.k.) kuna maana sawa na kuna daraja moja na kuilinda jamii kutokana na maangamivu ya motoni. Ikiwa kujilinda kunahitajika kwa ajili ya maisha ya akhera, basi kujilinda huko kunahitajika zaidi wakati wa maisha ya duniani kwani kile ukipendacho katika maisha yako duniani ndicho utakachokivuna akhera.Kujilinda kwa maana hiyo, hakumaanishi kujizuia kutokana na kutenda maovu, madhambi na mambo ya fedheha tu, bali ina maana ya ndani zaidi kuhusiana na usawa baina ya mahitaji ya nafsi, kiwiliwili, roho, na kujilinda na maneno ya Mtume (s.a.w.) aliposema: “Yatosha kwa mtu kupata dhambi kwa kutomjali yule anaemtegemea. ” Pia: “Nyote ni wachungaji na kila mmoja wenu ataulizwa kutokana na kile anachokichunga.”Tukizingatia, inatudhihirikia wazi kwamba kuwakinga watu wetu kutokana na maradhi ni amri ya kidini na ni wajibu wa jamii na pia ni wajibu wa taifa zima. Mtume (s.a.w.) amesema: “Mwenye kuitunza jamii na hakuipa nasaha (maonyo), basi mtu huyo atanyimwa pepo.”Na mwishowe ataokoka Siku ya Kiyama kutokana na vitisho ambavyo vingempata wakati Mwenyezi Mungu atapomuuliza kuhusu hali ya wafuasi wake (wenye kumtegemea) na sababu ya kuwa mzembe katika jambo hilo. Kwa hivyo basi, iwapo wazazi hawatachukua hatua zifaazo ili kulinda maisha ya watoto wao kuwakinga kutokana na maradhi, kuna uwezekano mkubwa wa kunyimwa pepo akhera Man-United kuvunja benki kwa ajili ya Sancho MANCHESTER United wameongeza ofa yao kwa ajili ya huduma za chipukizi Jadon Sancho hadi Sh11.3 bilioni. Hii ni baada ya ofa yao ya awali ya Sh9.4 bilioni kwa ajili ya fowadi huyo raia wa Uingereza mwenye umri wa miaka 21 kukataliwa na klabu ya Borussia Dortmund ya Ligi Kuu ya Ujerumani (Bundesliga). Sancho kwa sasa ni sehemu ya kikosi cha Uingereza kinachoshiriki kipute cha Euro. Sogora huyo amefungia Dortmund mabao 50 kutokana na mechi 137 na amepachika Uingereza magoli matatu kutokana na mechi 20. Katika kipindi cha misimu mitatu iliyopita, Sancho amehusika katika mabao 109 ambayo yamefungwa na Dortmund na akacheka na nyavu mara mbili waliposhinda RB Leipzig kwenye fainali ya German Cup mnamo Mei 2021. Man-United walikosa kujinasia maarifa ya Sancho miezi 12 iliyopita baada ya Dortmund kuwawekea bei ya Sh16.8 bilioni. Sancho alijiunga na Dortmund mnamo Agosti 2017 baada ya kuagana na Manchester City kwa Sh1.5 bilioni. Kufaulu kwa mpango huo wa kusajiliwa kwa Sancho kutamfanya awe mchezaji wa pili ghali zaidi kuwahi kutua Old Trafford baada ya kiungo Paul Pogba kusajiliwa na Man-United kwa kima cha Sh12.4 bilioni kutoka Juventus ya Italia mnamo 2016. Hata hivyo, masogora wa kocha Joachim Loew walisawazisha kupitia Leon Goretzka mwishoni mwa kipindi cha pili.Matokeo hayo yanamaanisha kwamba Ujerumani kwa walikamilisha kampeni za Kundi F katika nafasi ya pili na watakutana na Three Lions wa Uingereza mnamo Juni 29 uwanjani Wembley. Mechi kati ya Ujerumani na Uingereza itarejesha kumbukumbu za Euro 1996 ambapo vikosi hivyo vilikutana kwenye nusu-fainali. Ujerumani ambao ni mabingwa mara nne wa dunia waliibuka washindi kupitia mikwaju ya penalti. Fahamu nani atakutana na nani kwenye droo kali ya hatua ya 16-bora ya Euro UINGEREZA watavaana na Ujerumani ugani Wembley mnamo Juni 29 kwenye hatua ya 16-bora ya Euro huku Wales wakichuana na Denmark mnamo Juni 26 jijini Amsterdam, Uholanzi. Uingereza ya kocha Gareth Southgate ilifuzu baada ya kukamilisha kampeni za Kundi D kileleni huku Ujerumani wakiambulia nafasi ya pili kwenye Kundi F nyuma ya mabingwa wa dunia, Ufaransa.Wales walikamilisha kampeni za Kundi A katika nafasi ya pili nyuma ya Italia walishinda mechi zao zote. Italia watakutana sasa na Austria kwenye muondoano. Wavuvi washauriwa wawe waangalifu msimu wa mvua MABAHARIA na wavuvi, katika Kaunti ya Lamu wameonywa dhidi ya kutumia njia hatari ndani ya Bahari Hindi wakati huu ambapo eneo la Pwani linashuhudia mvua kubwa. Baadhi ya njia hatari za baharini zinazotambulika Lamu hasa kutokana na mawimbi yake makali na dhoruba ni Mlango wa Tanu ulioko eneo la Mkokoni, Mlango wa Ali ulioko Kipungani, Mlango wa Bomani ulioko Kiunga, Mlango wa Shella, Manda Bruno na kivuko cha Mkanda. Katika mahojiano na Taifa Leo jana, Afisa wa Idara ya Hali ya Hewa, Kaunti ya Lamu, Edward Ngure, alisema ni vyema ikiwa mabaharia na wavuvi wataepuka kutumia sehemu hizo kwa muda hadi pale mvua na upepo ambao umekuwa ukishuhudiwa utakapopungua. “Si vyema wakati mvua inaponyesha wavuvi na mabaharia wetu kuendelea kutumia njia hatari, ambapo ajali za boti au mashua zao zinapotokea inakuwa vigumu kuwaokoa,” akasema Bw Ngure. Kwa upande wake, Afisa Msimamizi wa Kitengo cha Kuokoa wakati wa Majanga, Kaunti ya Lamu, Luqman Abdulaziz, alisema ipo haja ya mabaharia na wavuvi kuchukua tahadhari na maonyo yote yanayotolewa na idara ya hali ya anga kwa uzingativu ili kusiwe na ajali na maafa baharini. kamailivyokuwa ikishuhudiwa miezi ya awali.“Tunashukuru kwamba miezi zaidi ya mitano sasa imepita bila kushuhudia mkasa wa ajali baharini. Ni vyema wanaotumia baharini kutilia maanani maonyo ya idara ya hali ya anga hasa msimu huu wa mvua ili wasipate shida baharini,” akasema Bw Abdulaziz. Naye Mwenyekiti wa Wamiliki wa Vyombo vya Baharini, Kaunti ya Lamu, Hassan Awadh aliwashauri manahodha wa boti na mashua kuhakikisha wanatundika taa zao za mbele wanapoendesha vyombo vyao baharini ili waweze kutambuliwa na wenzao na kuepuka kugongana wanaposafiri baharini nyakati za alfajiri, usiku au msimu wa mvua ambapo huwa kuna ukungu na giza. Polisi wavunja kufuli kusaidia Spika POLISI jana walilazimika kuvunja makufuli yaliyotumiwa kulifunga lango la watu mashuhuri kwenye majengo makuu ya kaunti ya Kisii, ili kumruhusu Spika wa bunge la kaunti hiyo Bw David Kombo kuingia kazini. Bw Kombo anayekabiliwa na masaibu chungu nzima kufuatia jaribio la kumng’atua mamlakani, aliwasili mapema kama siku zingine kuongoza shughuli katika bunge hilo lakini akakwama nje kwa kuwa hakuna bawabu yeyote aliyejitokeza kumfungulia. Inasemekana baadhi ya MCAs ambao wamekuwa wakishinikiza aondoke afisini, ndio waliochangia kufungwa kwa lango hilo baada ya kupata habari kwamba Bw Kombo alikuwa na nia ya kuongoza kikao cha asubuhi. Katika siku za hivi karibuni, hakujawahi kuwa na utulivu wala biashara zozote zinazofanyika katika bunge la kaunti ya Kisii kufuatia mvutano uliopo baina ya mirengo miwili ya madiwani.Mrengo mmoja unadai kwamba Bw Kombo aling’atuliwa mamlakani kwa kura waliyoipiga huku mwingine ukishikilia kuwa kigezo cha kumwondoa afisini Spika huyo hakikutimizwa kikatiba. Kutokana na ubishi huo, Spika Kombo alielekea mahakamani alikopata afueni ya kumruhusu ahudumu kwenye wadhfa wake hadi kesi aliyoiwasilisha isikizwe na kuamuliwa.Hata hivyo, wanaompinga waliapa kutompa wakati rahisi kuwaongoza na hivyo basi kumwekea vikwazo vya kumuzuia aingie bungeni. Licha ya kasheshe hizo, maafisa wa polisi walimsaidia Bw Kombo kuingia bungeni ambako alihudhuria kikao na madiwani watano wanaomuunga mkono. Kwa kuwa nambari hiyo ya madiwani ilikuwa ya chini mno, alilazimika kuahirisha kikao hicho na kuwaomba MCAs wote washirikiane naye. Mahakama kuu sasa imeratibisha rasmi kung’atuliwa kwa Bw Sonko kuwa gavana wa Kaunti ya Nairobi.Majaji Said Juma Chitembwe, Weldon Korir na Wilfrida Okwany walisema sheria na katiba zilifuatwa katika harakati ya bunge la Seneti na bunge la Kaunti ya Nairobi kumfukuza kazini Bw Sonko.Majaji hao walisema utaratibu uliofuatwa haukuwa na dosari. “Kutimuliwa kwa Bw Sonko afisini kulifanywa kulingana na utaratibu uliowekwa na sheria,” walisema majaji hao huku hatima ya Sonko ikiamuliwa rasmi.“Utimuliwaji wa Bw Sonko kuwa Gavana wa Nairobi ulikuwa halali na kwa mujibu wa sheria na utaratibu uliowekwa na Katiba,” walisema majaji hao. Majaji Chitembwe, Korir na Okwany walipuuzilia mbali madai ya Bw Sonko kwamba umma haukushirikishwa kutoa maoni kabla ya uamuzi wa kumng’atua afisini kufikiwa. Walisema tangazo lilichapishwa katika magazeti na umma kualikuwa kutoa maoni. Majaji hao walisema bunge la Kaunti ya Nairobi lilijadili kwa mapana na marefu madai ya utovu wa nidhamu na ufisadi dhidi ya Sonko kabla ya kufikia uamuzi kuwa kulikuwa na ushahidi wa kutosha kupendekezea Seneti imfukuze kazini. Punde tu alipomteua Bw Mutura alikoma kutekeleza majukumu ya Gavana na Bi Kananu akaapishwa kuwa Gavana.Mbali na Bw Sonko kulikuwa na walalamishi wengine waliounga mkono kesi kwamba uteuzi wa Bi Kananu haukuwa halali kwa vile “hakukuwa na Gavana afisini ambaye angeliidhinisha uteuzi wake. ”Pia walisema Bi Kananu hakushiriki katika uchaguzi mkuu wa 2017 kama naibu wa Bw Sonko aliyemshinda Dkt Evans Kidero kwa wingi wa kura na kutangazwa gavana wa kaunti hii nambari 47.Bi Kananu aliteuliwa kuwa naibu wa Gavana na Bw Sonko kufuatia kujiuzulu kwa Polycap Igathe. Uteuzi huu wa Bi Kananu ulipingwa katika mahakama kuu lakini kesi hiyo ikaondolewa na uteuzi wake ukajadiliwa na bunge la kaunti ya Nairobi.Bw Sonko alipinga idadi ya MCAs waliopiga kura ya kumtimua afisini akidai aliandamana na 57 ziarani Kilifi. Ogier huyo! aongoza timu ya Toyota kunyakua nafasi za kwanza SUPASTAA Sebastien Ogier aliongoza wenzake kutoka timu ya Toyota kufagia nafasi tatu za kwanza katika siku ya kwanza ya Mbio za Magari Duniani (WRC) Safari Rally katika kituo cha kimataifa cha michezo cha Kasarani jijini Nairobi, jana. Bingwa huyo mara saba wa dunia, ambaye anatetea taji lake la dunia na pia kuongoza msimu huu baada ya duru tano za kwanza, alikamilisha umbali wa kilomita 4.84 kwa dakika tatu na sekunde 21.5.Mfaransa huyo alimaliza sekunde 0.3 mbele ya raia wa Finland, Kalle Rovanpera (3:21.8) naye Muingereza Elfyn Evans akaandikisha 3:21.12. Watatu hao wanaendesha magari ya aina ya Toyota Yaris.Ott Tanak kutoka Estonia na Mbelgiji Thierry Neuville wanaoendesha magari ya Hyundai, walifuatana katika nafasi ya tatu na nne, mtawalia. Bingwa wa dunia 2019 Tanak ataanza siku ya pili leo akiwa sekunde 2.5 nyuma ya kiongozi Ogier aliyefurahia kutawala mkondo wa kwanza kwa kasi Kasarani. Itakumbukwa kuwa bingwa huyo wa mataji saba ya dunia pia ndiye alikuwa na kasi bora kuliko wote walioshiriki katika “shakedown” iliyojumuisha kilomita 5.15 katika mkondo wa Loldia katika eneo la Naivasha.Rais Uhuru Kenyatta alianzisha duru hiyo ya sita ya WRC nje ya Jumba la Mikutano la KICC katikati mwa jiji la Nairobi. Inarejea kwenye WRC tangu 2002.Imevutia madereva 58. Kutoka KICC, madereva walielekea Kasarani saa nane kufanya mkondo huo maalum.Rais Kenyatta aliandamana na rais wa Shirikisho la Mbio za Magari Duniani (FIA) Jean Todt, Waziri wa Michezo Amina Mohamed na Afisa Mkuu Mtendaji wa WRC Safari Rally Phineas Kimathi, miongoni mwa wageni wengine. Oliver Solberg, ambaye pia anaendesha mashine ya Hyundai i20, alifurahia kuwa bado mashindanoni. Gari lake liliharibika Juni 23 akifanya majaribio ya Safari Rally na kurekebishwa Jumatano.Hapo jana, raia wa Poland, Sobieslaw Zasada aliandikisha historia kwa kuwa dereva mzee duniani kushiriki duru ya WRC. Hisia kali zazidi kuibuka kuhusu Kieleweke 5 kuhamia UDA VIONGOZI jana waliendelea kutoa hisia mseto kuhusu hatua ya wabunge watano wa mrengo wa Kieleweke kuhamia mrengo wa Tangatanga unaoongozwa na Naibu Rais William Ruto. Gavana wa Machakos Alfred Mutua alipuuzilia mbali hatua hiyo akisema haikutokani na kuimarika kwa umaarufu wa mrengo huo mashinani na kudorora kwa umaarufu wa Rais Uhuru Kenyatta.Alidai wabunge Gathoni Wa Muchomba (Mbunge Mwakilishi wa Kiambu), Gabriel Kago (Githunguri), Samuel Gachobe (Subukia), Simon Kingara (Ruiru) na David Gikaria (Nakuru Mjini Mashariki) waliongozwa na masilahi yao kibinafsi wala sio ule wa raia wanaowawakilisha. “Hawa ni watu waliohongwa kuhamia mrengo wa Tangatanga wakisingizia kutimiza matakwa ya wapiga kura katika maeneo bunge yao,” akasema Gavana huyo katika mahojiano katika runinga ya Citizen Alhamisi asubuhi. Hata hivyo, Dkt Mutua hakutoa ushahidi wa kuthibitisha madai yake ambayo yalikashifiwa vikali na Seneta wa Nandi Samson Cherargei ambaye pia alikuwa akishiriki katika kipindi hicho cha mahojiano kuhusu masuala ibuka katika ulingo wa siasa. “Madai kama haya ambayo yametolewa na Gavana Mutua hayana msingi wowote. Ni madai ya uwongo. Wabunge hao na wengine wanaohamia mrengo wa Tangatanga kutokana na sera zake zinazotetea masilahi ya wananchi wa kawaida. Kimsingi, wabunge hao wanajiunga na mrengo ambao utashinda katika uchaguzi mkuu ujao,” akasema Bw Cherargei.Bi Wamuchomba na wenzake, walisema walihamia mrengo Tangatanga kutii mwelekeo wa kisiasa katika maeneo bunge yao na ukanda wa Mlima Kenya kwa ujumla. Hata hivyo, Dkt Mutua alishauri kuwa vyama au miungano ya kisiasa nchini inapaswa kuundwa kwa misingi ya sera na itikadi maalum wala sio kwa nia ya kushinda katika chaguzi kuu.“Tunafaa kuimarisha siasa zetu ili vyama au miungano tunayobuni iwe ni yenye sera na itikadi maalum. Hii ndio njia ya kipekee ikatayozuia tabia mbaya ya wanasiasa kuruka kutoka chama kimoja hadi nyingi au muungano mmoja hadi mwingine wakidhani kuwa vyama hivyo ni maarufu,” akasema Gavana huyo wa Machakos. Kwa upande wake Seneta wa Kiambu Kimani Wamatangi aliwakosoa wabunge hao waliochaguliwa na tiketi ya chama cha Jubilee lakini sasa wanajinasibisha na chama kipya cha United Democratic Alliance (UDA).Bw Wamatangi ambaye ndiye kiranja wa wengi katika Seneti alisema kuwa wabunge hao wanawakosea wapiga kura waliowachagua kwa matarajio kwamba wangetekeleza manifesto ya Jubilee kwa kipindi cha miaka mitano. “Wananchi waliowachagua wabunge hawa ambao sasa wanahamia UDA au mirengo mingine wanafaa kuwauliza ikiwa wametimiza ajenda na manifesto ya Jubilee au la. Ikiwa hawajafanya hivyo basi wanasiasa kama hawa wanafaa kukataliwa katika uchaguzi mkuu ujao,” akaeleza. Bila kufanya hivyo, huko kuhama kwamba kutachukuliwa kama hatua isiyo na maana yoyote,” akaeleza.Alipoulizwa ikiwa iwapo Bw Wamuchomba na wenzake wataadhibiwa na chama cha Jubilee kwa kuamua kuiasi na kuendeleza sera za mrengo mwingine wa kisiasa, Bw Wamatangi alisema hawezi kujibu swali hilo “kwa sababu mimi sio kiongozi wa Jubilee”. “Mimi sio kiongozi wa Jubilee wala mtu aliyetwikwa wajibu wa kuhakikisha sheria inafuatwa. Lakini Sheria ya Vyama vya Kisiasa inasema wazi kwamba ikiwa utaunga mkono chama kingine cha kisiasa kando na kile ulichokitumia kuingia uongozini, unapaswa kujiuzulu na kuomba idhini nyingine kutoka kwa wapiga kura,” akasema Bw Wamatangi. Hata hivyo, Mbunge wa Bahati Kimani Ngunjiri ambaye ni mwenyekiti wa Kundi la Wabunge kutoka kaunti ya Nakuru jana alichangamkia hatua ya wabunge hao akisema hii ina maana kuwa falsafa ya vuguvugu la “Hustler Nation” imekubaliwa na wananchi. “Viongozi hawa wanachukua hatua hiyo kulingana na matakwa ya wananchi. Wakenya wanataka sera ya kiuchumi inayoanza mashinani kwenda juu. Hii ndio injili yetu kama wakereketwa wa “Hustler Nation” akasema. Tusisherehekee wabunge kupinga ushuru wa mkate MAJUZI wabunge walikataa baadhi ya aina mpya za ushuru ambazo Waziri wa Fedha Ukur Yatani alipendekeza katika Mswada wa Fedha wa 2021 kwa lengo la kupata fedha za kufadhili bajeti ya kima cha Sh3.6 trilioni aliyosoma juzi. Wamependekeza kuufanyia marekebisho mswada huo ili kuondoa ushuru mpya ambao waziri anapandekeza kutoza mkate, unga na pikipiki za uchukuzi maarufu wa bodaboda.Wabunge wanachama wa Kamati ya Bunge kuhusu Fedha walidai kuwa marekebisho hayo yanalenga kuwakinga wananchi wa kawaida wanaoathiriwa na janga la corona. Kwa mtazamo wangu, ni mapema mno kwa Wakenya kusherehekea, hatua hiyo ya wanachama wa kamati hiyo inayoongozwa na Mbunge Mwakilishi wa Homa Bay Gladys Wanga.Kwanza, hayo ni mapendekezo tu ambayo bado yanasubiri kujadiliwa katika kikao cha bunge lote lote kabla ya kupitishwa au kukatiliwa. Pili, naona msukumo wa Bw Wanga na wenzake ni kuonekana kwamba wanawajali zaidi Wakenya wa kawaida kwa manufaa yao ya kisiasa ikizingatiwa kuwa zinasalia miezi 14 pekee kabla ya kufanyika kwa uchaguzi mkuu ujao. Kutokana na hali kwamba bunge la sasa limetekwa na kitengo cha Serikali Kuu, nahisi kwamba serikali itashinikiza kupitishwa kwa ushuru mpya zilizopendekezwa na Waziri Yatani.Hii ni kwa sababu imejitolea kuiwezesha Mamlaka ya Ukusanyaji Ushuru (KRA) kukusanya jumla ya Sh1.78 trilioni kufadhili bajeti hiyo ya mwaka wa kifedha wa 2021/2022. Vilevile, mojawapo ya masharti ambayo Shirika la Fedha Ulimwenguni (IMF) ni kwamba serikali iimarisha kiwango cha ukusanyaji ushuru kutoka nchini ili kupunguza mwenendo wake wa kuchukua mikopo kutoka nje. Serikali ilikubali kutii sharti hilo na ndiposa shirika hilo lilikubali kuipa Kenya mkopo wa Sh255 bilioni za kuiwezesha Kenya kufadhili bajeti yake na kufufua uchumi wake ulioathiriwa na janga la Covid-19.IMF pia ilisema mkopo ambao iliipa Kenya itaisadia kupunguza mzigo wa madeni yake ambayo kufikia mwishoni mwa Mei ilikuwa imefikia kima cha Sh7.94 trilioni. Isitoshe, katika bajeti ambayo Waziri Yatani aliyosoma bungeni mnamo Juni 10 mwaka huu, kuna pengo la Sh929 bilioni ambalo Hazina ya Kitaifa inatarajia kujaza kupitia vianzo vipya vya mapato (kama vile utozaji wa ushuru mpya) na mikopo kutoka humu nchini na nje. Kwa hivyo, ushuru wa ziada ya thamani (VAT) wa asilimia 16, ambayo Waziri Yatani amependekeza utozwe mkate na unga ni miongoni mwa vianzo vipya vya mapato ambavyo serikali itategemea kufanikisha azma yake ya kufikia kiwango hitajika cha mapato. Nakumbuka kwamba mnamo mwaka wa 2020, serikali ililazimisha kupitishwa kwa ushuru wa Sh18 zaidi kwa kila lita ya mafuta taa kwa kisingizio cha kupunguza visa vya kuchanganywa kwa bidhaa hiyo na dizeli au petrol. Hii licha ya pingamizi kali kutoka kwa baadhi ya wabunge wa upinzani na wale wa mrengo wa chama cha Jubilee waliodaiwa hatua hiyo ingemuumizia raia wa kawaida ambao hutegemea mafuta taa kwa matumizi yao nyumbani. Kile ambacho Rais Uhuru Kenyatta alifanya ni kurejesha Mswada wa Fedha wa 2020 bungeni na memoranda yenye mapendekezo yake ya kuitetea mswada pendekezo hiyo ya kuongezwa kwa ushuru huo wa mafuta. Kisheria, memoranda kama hiyo ya Rais inaweza tu kubatilishwa na thuluthi mbili ya wabunge (angalau wabunge 233) idadi ambayo huwa vigumu kufikiwa.Bunge lilishindwa kufikisha idadi hiyo ya wabunge kuliwezesha kutupilia mbali mapendekezo yao Rais ya kudumishwa kwa ushuru huo wa Sh18 kwa bei ya mafuta taa. Vivyo hivyo, licha ya wabunge kukataa ushuru zaidi kwa mkate, unga na pikipiki, Rais Kenyatta anaweza kutumia mbinu hii na kufanikisha utekelezaji wake. Hii ni kwa sababu hatua hiyo haitamwathiri kiasa kwa sababu anastaafu mwaka ujao. Ukosefu usalama huzorotesha uwekezaji katika nchi Kwa muda sasa, wakazi wa jiji la Nairobi na viunga vyake wamelalamikia ukosefu wa usalama ambao umekua kutoka uchomozi, upokonyaji wa simu hadi wizi wa mabavu mchana. Visa vya wakazi na wafanyabiashara kupigwa risasi na wezi vimeongezeka kila siku. Ujasiri wa wezi hao unatisha kwa sababu wanaonekana kutoogopa wanapotelekeleza uhalifu katikati mwa jiji kunakopaswa kuwa na usalama wa hali ya juu au kwenye mitaa iliyo na watu wengi. \Wezi hao, wanaendelea kuwa wabunifu kila uchao unaowafanya kutekeleza uhalifu kwa urahisi, kusababisha maafa na kutoroka. Kulingana na wanaoshuhudia visa hivyo, baadhi ya wahalifu wanaonekana kuwa na ujuzi mkubwa wa kutumia silaha na kukwepa maafisa wa usalama ambao kila dalili zinaonyesha kwamba wanalemewa na jukumu lao la kulinda raia na mali yao. Hii ni kwa sababu licha ya kukiri kwamba wanafahamu hali ya usalama imedorora jijini, hakuna hatua wanazochukua kukabiliana na hali hii kuwahakikishia raia usalama wao na mali yao. Alipozungumzia suala hilo wiki jana, Inspekta Jenerali wa polisi Hillary Mutyambai aliwataka waathiriwa kuripoti vituoni vya polisi taarifa hizi ili hatua zichukuliwe. Kauli hii ni sawa na kuwakejeli Wakenya ambao wamechoka kutafuta msaada kwa polisi bila mafanikio. Wengi wamekuwa wakilalamika kuwa polisi hawachukui hatua Mkenya wa kawaida anapowasilisha ripoti kwao mbali wanachangamkia ripoti za mabwenyenye pekee ambao, wanavyodai, huwa wanawapatia pesa kushughulikia malalamishi yao. Ripoti kadhaa zinasema ufisadi ni kama ibada kwa maafisa wa polisi.Madai haya ambayo yametoka sehemu zote za nchi hayawezi kukosa ukweli kamwe na yanaonyesha kuwa raia wa nchi hii wameachwa mikononi mwa wahalifu ambao hawaonekani kuwahurumia. Ni kweli hali ngumu ya maisha inayowakabili raia wengi inaweza kuchangia wimbi la sasa la uhalifu jijini lakini hii haimaanishi kuwa polisi wanafaa kutelekeza jukumu lao la kulinda raia na mali yao. Uhalifu ukivuka mipaka, unadumaza, kulemaza na kuua uchumi wa nchi kwa kuwa hakuna mwekezaji anayeweza kuhatarisha maisha na mali yake akiwekeza. Hivyo basi, hatua ya kwanza ambayo nchi hii inafaa kuchukua kufufua uchumi ni kuhakikisha kuna usalama wa kutosha sio tu katika jiji la Nairobi ambalo ni kitovu cha uchumi Afrika Mashariki, mbali katika nchi yote kwa jumla. Hali inayoshuhudiwa kwa sasa ambapo watu wananyang’anywa mali mchana, kutekwa nyara na kupigwa ngeta inavyozidi, ndivyo matumaini ya kufufua uchumi yanavyodidimia. Huu ndio ukweli wa mambo ambao wanaoupuuza hujutia. Raia wakatae siasa chafu za uhasama TAHADHARI iliyotolewa na viongozi wa makanisa hivi majuzi kuhusu uwezekano wa ghasia kutokea baada ya uchaguzi ujao, inafaa kutiliwa maanani. Migawanyiko ya kisiasa ilianza kushuhudiwa punde tu baada ya Uchaguzi Mkuu uliopita ambao pia ulikuwa umesababisha mgawanyiko mkubwa baina ya Wakenya wa matabaka mbalimbali. Matumaini kwamba maridhiano kati ya Rais Uhuru Kenyatta na Kiongozi wa ODM Raila Odinga yangeleta afueni hayakudumu kwa muda mrefu.Badala yake, kumekuwa na migawanyiko zaidi ndani na nje ya serikali ambayo inasababisha hatari ya machafuko baada ya uchaguzi ujao. Kufikia sasa, tayari kumeshuhudiwa ghasia wakati wa chaguzi ndogo zilizopita na inahofiwa hali hiyo ikiendelea hadi wakati wa uchaguzi 2022 kutakuwa na maafa kando na uharibifu mkubwa wa mali ya umma. Ni sharti wananchi wajiheshimu wenyewe na wakome kufuata wanasiasa wasio na chochote cha maana kitakacholeta maendeleo kwa maisha ya raia isipokuwa kueneza siasa za uchochezi.Kwa upande mwingine, wanasiasa wanafaa waonyeshe ukomavu kwa kukumbatia siasa za kunadi sera zao kwa wananchi badala ya kutumia mbinu hizo za kugawanya watu ambazo zimepitwa na wakati. Viongozi wanaochochea ghasia hizi hawapatikani miongoni mwa wapinzani wa serikali pekee, bali pia kuna wale walio ndani ya serikali ambao husukuma wananchi kujitosa katika machafuko.Wakati serikali inapoamua kuonyesha ubaguzi uchaguzini, lazima walalamishi watataka pia wao watumie nguvu kujitetea. Huu ndio uchochezi ambao hutoka kwa upande wa serikali.Taifa hili limepiga hatua kubwa kidemokrasia lakini inasikitisha jinsi suala la uchochezi wa kisiasa bado halijatatuliwa katika miaka hiyo yote. Dalili ambazo zinaashiria uwezekano wa ghasia baada ya uchaguzi ujao ni kama vile miito inayotolewa na baadhi ya viongozi kuahirisha uchaguzi ili kuwe na nafasi ya kurekebisha katiba kupitia kwa Mpango wa Maridhiano (BBI).Suala hili la kutaka uchaguzi uahirishwe linaweza kulipuka, kwani wanaotaka katiba ifuatwe kikamilifu wataanza kuzozana na upande ule mwingine. Kando na haya, siasa za kikabila zingali zinatuandama katika baadhi ya maeneo ya nchi na hilo bado ni donda sugu ambalo linahitaji kutibiwa kwa haraka.Mbinu mpya ya baadhi ya wanasiasa wanaotumia umaskini wa Wakenya kama chambo cha kuwanasa kisiasa pia inahofiwa kuwa hatari kwa utulivu wa nchi. Baada ya kushambuliwa, Lissu alikimbizwa jijini Nairobi ambapo alifanyiwa upasuaji na kisha kuhamishiwa Ubeligiji.Wakili wake Prof George Wajackoya jana alithibitisha kuwa hafla ya uzinduzi huo itafanyika katika hoteli ya Windsor. Bw Lissu ambaye aliwania urais mwaka jana, alitorokea Ubeligiji baada ya uchaguzi mkuu akidai kuwa maisha yake yalikuwa hatarini.“Rais Samia Suluhu anafaa kunieleza mimi, Watanzania na ulimwengu mtu aliyenipiga risasi. Waliamrishwa na nani? Ukimya wake unatia wasiwasi,” akasema Bw Lissu kupitia mtandao wa Twitter mnamo June 8, mwaka huu. Baada ya hafla ya uzinduzi Bw Lissu ambaye ni makamu mwenyekiti wa Chama cha Demokrasia na Maendeleo (Chadema), ataelekea jijini Dar es salaam ambapo atakuwa mmoja wa wazungumzaji wakati wa maadhimisho ya Siku ya Katiba, Julai 1, 2022. Katika kitabu chake, Bw Lissu anaelezea mageuzi ya mabunge ya Afrika Mashariki; Kenya, Tanzania na Uganda.Bw Lissu anasema kuwa mabunge ya Afrika Mashariki ni vibaraka wa watawala na hakuna tofauti na enzi za ukoloni. Wazazi wapewa tahadhari kuhusu mkurupuko wa nimonia WAZAZI katika Kaunti ya Tana River wameonywa dhidi ya kupuuza dalili za homa kwa watoto kwa vile kuna mkurupuko wa nimonia. Zaidi ya magonjwa 20 ya nimonia kwa watoto yameripotiwa katika Hospital Kuu mjini Hola, huku vifo vinne vikitokea chini ya miezi miwili kutokana na hali hiyo.Magonjwa mengine yanaendelea kuripotiwa katika hospitali na zahanati za nyanjani, ambapo zaidi ya watoto 30 wamelazwa kwa matibabu wakiwa katika hali mbaya. Akizungumza na Taifa Leo mjini Hola, afisa anayesimamia afya ya watoto, Bw Joseph Ndegwa alisema kuwa baadhi ya wazazi walikuwa wakipuuza ugonjwa huo wakiudhani ni homa ya kawaida hadi pale afya ya watoto inapozorota. “Wazazi wanawaleta watoto hospitalini wakiwa hali mahututi, wakati ambapo homa hiyo imedhuru sana mapafu ya watoto,” alisema.Bw Ndegwa alisema kuwa baadhi ya watoto hufikishwa hospitalini wakihitaji usaidizi wa kupumua na hivyo kuwagharimu wazazi hao zaidi kifedha. Alisema kuwa hapakuwa na mitungi ya kutosha ya oksijeni na hivyo basi ilikuwa vigumu kuokoa baadhi ya maisha ya watoto hao.“Nimonia haifai kucheleweshwa kimatibabu. Mzazi yeyote anapoona dalili za homa ni vyema kufika hospitalini kwa uchunguzi zaidi,” akasema. Zaidi ya hayo, Bw Ndegwa alisema baridi tele inayoshuhudiwa kwa sasa inafanya iwe rahisi kwa watoto kuathirika na homa hiyo.Aliwarai wazazi kuwavalisha wanao nguo za kuwapa joto na kuwaepusha na vinywaji baridi msimu huu. Pia amewataka wazazi hao kutilia maanani ushauri wa madakitari hususan kwa kuzingatia utaratibu wa kumeza dawa.“Tumegundua kuwa wazazi wengi hawamalizi vipimo vya dawa, hivyo baada ya siku chache unapata mzazi amemrejesha mtoto akiwa katika hali mbaya zaidi,” akasema Sofapaka kukabili Ulinzi, Gor na AFC wakipambana na wapinzani kesho BAADA ya kuchapwa na Gor Mahia kwenye mechi iliyojaa utata mwingi wikendi iliyopita, mabingwa wa 2009 Sofapaka hii leo wana kibarua kigumu dhidi ya Ulinzi Stars katika kipute kikali cha Ligi Kuu ugani Utalii, Nairobi. Mechi hiyo na nyingine tatu zimeratibiwa leo huku nyingine zaidi zikitarajiwa kusakatwa kesho wakati ambapo ushindani wa kuwania ubingwa unaendelea kushika kasi. Kando na Sofapaka na Ulinzi Stars, mechi nyingine inayotarajiwa kusisimua hii leo ni kati ya Bandari na Kariobangi Sharks ugani Mbaraki. Ulinzi Stars ambao hawajapoteza katika mechi nne zilizopita ni wapinzani wakali na mechi hiyo inatarajiwa kusisimua mno kati ya pande zote mbili.“Sitaki kuzungumzia jinsi tulivyohujumiwa na Gor ila dhidi ya Ulinzi Stars ni lazima tushinde na kupata matokeo mema uwanjani. Itakuwa mechi ngumu kwa pande zote lakini tunalenga ushindi ili kutoa ushindani mkali dhidi ya timu za juu katika msimamo wa jedwali,” Odhiambo akaeleza Taifa Leo.Huku ‘Batoto ba Mungu’ ikiwa katika nafasi ya 12 kwa alama 23 baada ya mechi 20, Ulinzi Stars wapo katika nafasi ya nane kwa alama 26 na ushindi huenda ukaivukisha hadi nafasi ya sita katika msimamo wa jedwali. Hapo kesho, Gor na AFC Leopards ambazo zilijikwaa dhidi ya Wazito na wavuta mkia Mathare United wana kibarua kigumu, huku K’Ogalo wakiiandaa Western Stima nayo Leopards ikipambana na wenye ngwenje Wazito ugani Ruaraka. Kituo cha polisi chafungwa kutokana na corona KITUO cha polisi cha Embali, eneobunge la Emuhaya, Kaunti ya Vihiga kimefungwa kwa siku 14 baada ya maafisa watatu kupatikana na virusi vya corona. Afisa Mkuu wa Polisi wa Emuhaya, Reuben Kemboi alisema kuwa kutokana na hilo, polisi sasa watawahudumia raia katika kituo jirani cha Emaka. Polisi waliopatikana na virusi hivyo wanaendelea kujitenga nyumbani na wanaendelea vyema. Bw Kemboi alisema maafisa wa afya wamenyunyuzia dawa ya kuua viini mazingira yote ya kituo hicho cha polisi ikiwemo seli na kitafunguliwa baada ya siku 14.“Tuliwajuza maafisa wa afya ambao walifika katika kituo cha polisi na wakainyunyuzia dawa. Shughuli nyingi sasa zitaendelea katika kituo cha polisi cha Emaka huku tukisubiri siku 14 zikamilike ndipo ziendelee kama zamani,” akasema Bw Kemboi.Afisa huyo aliwataka raia waendelee kuzingatia masharti ya kuzuia kuenea kwa maambukizi ya corona. Kati ya masharti hayo ni kuvaa maski, kuketi umbali wa mita moja unusu na kuosha mikono kila mara.Gavana wa Vihiga Wilber Ottichilo amekuwa akilalamikia kupanda kwa maambukizi ya corona katika kaunti hiyo, akihoji kwamba huenda kitengo cha kuwatenga wagonjwa kwenye hospitali ya Mbale, kikalemewa kuwasitiri wagonjwa wengine zaidi. Tayari wagonjwa 13 wapo katika wodi ambako wametengwa na kuna hofu idadi hiyo ikapanda zaidi siku zinavyosonga. Chanjo mpya ya Cuba kwa jina Abdala yaibua gumzo mtandaoni MDAHALO mkubwa umeibuka mtandaoni kuhusu jina la chanjo mpya ya corona kutoka Cuba ambayo imetajwa kuwa na ufanisi wa asilimia 92 katika kupambana na virusi hivyo mwilini. Chanjo hiyo imepewa jina Abdala na inatolewa mara tatu ingawa Shirika la Afya Duniani (WHO) bado halijapendekeza matumizi yake katika kupambana na corona.Tayari chanjo hiyo imeibuka kuwa maarufu mno kutokana na jina hilo, mataifa mengi yakionyesha nia ya kuiagiza. Aidha waumini wa dini ya Kiislamu wamechangamkia chanjo hiyo na sasa wanataka herufi ‘h’ iongezwe ili liwe Abdalah kudhihirisha kuwa kwa kweli inamaliza virusi hivyo vinavyoendelea kusababisha vifo vingi kote ulimwenguni. “Hatimaye badala ya Johnson and Johnson sasa tuna chanjo ya Abdala and Abdala,” akasema @adham mtandaoni.“Kwa kuwa sasa tuna chanjo ya Abdala, pia tunahitaji chanjo nyingine kwa jina Eric,” akasema @EricBana. Kile wengi hawafahamu kwamba jina Abdala lina maana ya kihistoria kwa raia wa Cuba. Kulingana na ripoti ya chombo cha habari cha kimataifa, CNN, jina hilo linatokana na shairi la mwanawageuzi wa taifa hilo Jose Marti. Bw Marti alikuwa mwanaharakati aliyesifiwa kwa kuchangia mageuzi nchini Cuba mnamo 1895 na alikuwa mstari wa mbele kupigania uhuru wa nchi hiyo kutoka kwa Uhispania. Alifariki wakati akishiriki vita hivyo vya ukombozi. Kingi adai serikali ilinyakua ekari 237 za wenyeji SERIKALI ya Kaunti ya Kilifi imesema uchunguzi wake umebainisha kuwa wasimamizi wa shamba la Shirika la Kustawisha Kilimo (ADC) walivuka mipaka wakaingilia shamba za wenyeji wa eneo la Magarini. Gavana wa Kilifi, Bw Amason Kingi alisema hayo yalibainishwa katika uchunguzi uliofanywa na masoroveya baada ya mzozo kutokea. Akizungumza baada ya kukutana na Waziri wa Ardhi Farida Karoney mjini Malindi na kujadiliana kuhusu utata huo, Bw Kingi alisema wanatumai sasa ripoti hiyo itasaidia kukomesha mzozo ambao ulikuwepo. “Ripoti iliyotolewa na masoroveya imebaini kuwa ADC imevuka mipaka na kuingia kwenye ardhi ya wakazi wa eneo hilo. Hatua hii huenda ikasaidia katika kutatua utata unaohusiana na shamba hilo,” alisema Bw Kingi. Kulingana na gavana huyo, ADC imenyakua ekari 237 ya shamba za wenyeji baada ya kuvuka mipaka ya shamba la shirika hilo.Alisisitiza kuwa suala hilo linaathiri watu wengi kwa hivyo lazima kupatikane suluhu ya haraka ili kutuliza taharuki ambayo iliibuka. “Afisi za ardhi kaunti hii zinatambua mipaka ya jadi kati ya wakazi na ADC na inaonekana wazi ADC imenyakua takriban ekari 237. Lazima tutalifuatilia swala hili ili suluhu ya haraka ipatikane,” alisema Bw Kingi. Juhudi zetu kutafuta msimamo wa serikali kuu kuhusu suala hilo hazikufua dafu, kwani Bi Karoney hakuzungumza moja kwa moja na wanahabari baada ya mkutano wao. Badala yake, aliamrisha maafisa husika kuwasilisha stakabadhi zote muhimu zinazohusu umiliki wa ardhi hiyo kwa afisi yake ili suala hilo lifuatiliwe kikamilifu. Mkutano huo pia ulihudhuriwa na Waziri Msaidizi wa Ugatuzi, Bw Gideon Mung’aro. Vijana wa Gareth Southgate walifuzu bila kuhangaishwa kutoka Kundi D baada ya kulima Czech na Croatia 1-0 na kutoka sare tasa dhidi ya Scotland.Ujerumani iliteseka kabla ya kujikatia tiketi kutoka Kundi F. Vijana wa kocha Joachim Loew walipoteza 1-0 dhidi ya mabingwa wa dunia Ufaransa na kulemea mabingwa watetezi Ureno 4-2 kabla ya kuponea tundu la sindano kuaga mashindano ikitoka 2-2 dhidi ya Hungary, Jumatano. Hungary walikuwa wanabandua Ujerumani baada ya kuongoza 2-1 kupitia mabao ya Adam Szalai na Andras Schafer.Leon Goretzka aliokoa Ujerumani kwa kusawazisha 2-2 dakika ya 84 mjini Munich. Kai Havertz alifunga bao la kwanza la Ujerumani dakika ya 66. Kitakuwa kivumbi Juni 29 kwa sababu Uingereza imepoteza mechi mbili pekee kati ya 26 zilizopita chini ya Southgate ugani Wembley nayo Ujerumani haijapigwa wala kufungwa bao mikononi mwa wapinzani hao katika mechi mbili zilizopita. Mchuano kati ya Ureno na Ufaransa ulishuhudia penalti tatu zikifumwa wavuni katika sare ya 2-2 ugani Ferenc Puskas. Ronaldo aliweka Ureno kifua mbele kupitia penalti dakika ya 30 kabla ya Karim Benzema kupachika penalti ya kusawazisha sekunde chache zikisalia kipindi cha kwanza kitamatike. Shahbal akosoa dhana ya uvivu wa Wapwani Dhana ya kuwa wenyeji wa eneo la Pwani huwa ni wavivu imekuwepo kwa muda mrefu, na wakati mwingine husemekana kutumiwa kama kisingizio cha kuwanyima nafasi za ajira.Kulingana na Bw Shahbal, kile ambacho Wapwani, hasa wakazi wa Mombasa wamekosa ni mandhari bora ya kuendeleza biashara ndogo ndogo. “Mimi ni mfanyabiashara na ninaamini uchumi wetu hutegemea biashara ndogo ndogo. Mojawapo ya ajenda zangu kuu itakuwa ni kustawisha biashara hizo. Watu wetu si wavivu, wanahitaji tu mandhari bora yatakayofanikisha biashara zao. Hawajapata nafasi na usaidizi ambao wanahitaji,” akasema.Huku akijitetea dhidi ya baadhi ya wanasiasa wanaodai kuna wengine wanaomezea mate ugavana ili wajinufaishe kibinafsi, Bw Shahbal alisema Mombasa inahitaji kiongozi ambaye ana uwezo wa kuleta mabadiliko kimaendeleo kwa kiwango kitakachoboresha maisha ya wananchi. Katika mahojiano aliyokuwa amefanyiwa awali, Mbunge wa Mvita, Bw Abdulswamad Nassir alitahadharisha umma kuhusu viongozi wanaolenga masilahi yao ya kibinafsi bila kumtaja yeyote.Mbunge huyo na Bw Shahbal wanatarajiwa kushindania tikiti ya Chama cha ODM kuwania nafasi ya kurithi kiti cha Gavana Hassan Joho mwaka ujao. “Mimi natafuta uongozi ili kubadilisha maisha ya watu. Nimejitosa ulingoni kuhakikisha wakazi wa Mombasa wanapata kiongozi anayejali maslahi yao na wala sio wale ambao wamekuwa mamlakani kwa zaidi ya miaka minane lakini kwa sababu ya ubinafsi wao hakuna maendeleo ambayo wamefanyia watu,” akasema. Hata hivyo, katika mahojiano na Taifa Leo jana, Bw Nassir ambaye amekuwa Mbunge wa Mvita kuanzia mwaka wa 2013, alipuuzilia mbali wanaotilia shaka utendakazi wake, akisema hana muda wa kujibizana nao. Tofauti na Bw Nassir ambaye anatarajia kutumia mafanikio yake ya ubunge kudhihirishia wapigakura uwezo wake wa uongozi, Bw Shahbal atategemea weledi wake wa kibiashara kushawishi wenyeji kwamba ana uwezo wa kuvutia uwekezaji na kuongeza nafasi za ajira, kando na kuhakikisha kuna usimamizi bora wa rasilimali za kaunti. Katika eneobunge la Mvita, Bw Nassir hujivunia kuleta maendeleo hasa katika sekta za elimu na afya ambapo amewahi kutuzwa na mashirika mbalimbali kwa matumizi mema ya fedha za Hazina ya Kitaifa ya Kustawisha Maeneobunge (NG-CDF). Kaunti ya Mombasa yaongoza kwa bajeti za maendeleo eneo la Pwani KAUNTI ya Mombasa imeongoza kaunti zote za Pwani kwa kiwango cha fedha kilichotumiwa kwa maendeleo katika kipindi cha fedha cha mwaka wa 2020/2021. Kwa jumla, kaunti za Pwani zilitumia jumla ya Sh4.13 bilioni kwa miradi ya maendeleo katika miezi tisa ya mwisho, licha ya kutengewa Sh24.1 bilioni. Hali hii ilisababishwa na jinsi serikali kuu ilivyochelewa kuwasilisha pesa kwa kaunti.Kulingana na Msimamizi wa Bajeti, Dkt Margaret Nyakang’o, Kaunti ya Mombasa inayosimamiwa na Gavana Hassan Joho ilitumia Sh2.2 bilioni kwa maendeleo ikifuatwa na Kwale inayoongozwa na Gavana Salim Mvurya ambayo ilitumia Sh1.6 bilioni katika kipindi hicho. Ripoti yake inaonyesha kuwa kaunti zote kwa jumla zilitumia Sh302.9 milioni kugharamia shughuli za kudhibiti janga la corona.Katika kipindi hicho, Kaunti ya Lamu ilitumia Sh120 milioni pekee kwa maendeleo, nayo Kaunti ya Tana River ikitumia SH762 milioni. Kwa upande mwingine, Taita-Taveta ilitumia Sh41.4 milioni kwa miradi ya maendeleo.Magavana jana walizidi kuilaumu Wizara ya Fedha kwa kuchelewa kusambaza fedha kwa serikali za kaunti kwa muda unaofaa. “Tumeshindwa kuwalipa wanakandarasi, mishahara ya wafanyakazi na hali hii ikiendelea tutalazimika kusitisha utoaji huduma kwa vile hatuna namna nyingine kama hakuna pesa,” akasema Prof Chepkwony. Wizara ya Fedha jana ilisema imewasilisha Sh43.5 bilioni kwa serikali za kaunti, ingawa mgao huo ni wa Aprili.Waziri wa Fedha, Bw Ukur Yatani alisema katika taarifa kwamba mgao wa Mei na Juni utasambazwa baadaye. Ni kosa kuwabagua wananchi kwa misingi ya kitabaka KUNA kauli maarufu kwamba huwa ni vigumu kwa watu maskini kupata haki. Dhana kama hiyo ndizo zimeifanya serikali kuanza mikakati kabambe kutekeleza mageuzi katika Idara ya Mahakama.Licha ya juhudi hizo, bado kuna pengo kubwa katika kuhakikisha kuwa watu wa tabaka la chini wanapata haki kutokana na dhuluma zilizowakumba. Hali hii imeibuliwa na mahangaiko yanayoikumba familia ya wakili Willie Kimani, aliyeuawa kikatili mnamo 2016.Hadi sasa, familia hiyo imekuwa ikilalamika kuhusu kuchelewa kwa mchakato wa kubaini kile kilichosababisha kifo chake. Bila kuingilia taratibu za mahakama, kilio cha familia hiyo kimeibua matukio ya awali, ambapo juhudi za kubaini vifo vya baadhi ya watu nchini zimegonga mwamba katika hali tatanishi.Miongoni mwa watu hao ni aliyekuwa mbunge wa Nyandarua Kaskazini, JM Kariuki, mwanasiasa Tom Mboya, Dkt Robert Ouko, wanaharakati Pio Gama Pinto, Oscar King’ara kati ya wengine. Simulizi ya mauaji ya JM ni ndefu. Ingawa mauaji yake yalifanyika katika miaka ya sabini, hakuna jibu lililopatikana hadi sasa kuhusu yule ama wale ambao walihusika.Mwili wa mwanasiasa huyo ulipatikana ukiwa umetupwa katika msitu wa Ngong’, na mchungaji wa Kimaasai ukiwa umechomwa vibaya kwa asidi. Kabla ya kupatikana kwake, serikali ya Mzee Jomo Kenyatta ilisema alikuwa ameondoka nchini kuelekea nchini Zambia.Baada ya shinikizo kali kutoka kwa umma na mashirika ya kutetea haki za binadamu, serikali ilibuni jopo maalum ya uchunguzi iliyoongozwa na Bw Elijah Mwangale, aliyekuwa mbunge wa eneo la Kimilili. Licha ya jopo hilo kuwasilisha ripoti yake Bungeni na kuwataja baadhi ya viongozi maarufu waliodaiwa kuhusika—hakuna hatua yoyote iliyochukuliwa dhidi yao.Hadi sasa, familia ya marehemu imekuwa ikililia haki hadi leo. Mkwamo huo ndio unawaandama watu wengine waliojipata katika hali kama hizo.Maswali yanayoibuka ni: Ni lini taratibu za kutafuta haki zitaendeshwa bila kuwabagua wananchi kwa misingi ya tabaka lao? Je, mageuzi ya mahakama ni ahadi tu zisizotimia? Ni nani atawaokoa Wakenya ikizingatiwa serikali inaonekana kushindwa? Kimsingi, ni vibaya wakati kesi inaendeshwa kwa zaidi ya miaka mitano bila kupata mwelekeo ufaao huku nyingine zikikamilika kwa miezi ama hata wiki kadhaa pekee.Lazima taratibu za kisheria zihakikishe kuwa pana usawa kwa wananchi wote bila ubaguzi wala mapendeleo. Shule zakataa amri ya KNEC kuhusu mtihani SHULE za umma na za kibinafsi zimelalamika dhidi ya sheria mpya kutoka kwa Baraza la Kitaifa la Mitihani (Knec) inayoamrisha shule zenye watahiniwa 40 kwenda chini kuwasajili katika shule jirani. Walimu wakuu katika shule za umma na wamiliki wa shule za kibinafsi wanaitaka Wizara ya Elimu kuagiza Knec kubatilisha uamuzi huo kabla ya usajili wa mitihani kukamilika Julai 31. Usajili wa mitihani ya kitaifa kwa watahiniwa wa Darasa la Nane na Kidato cha Nne ulianza Juni 2. Wamiliki wa shule za umma na kibinafsi jana walisema sheria hiyo inasababisha hali ya kuchanganyikiwa kwa sababu maelfu ya shule yana watahiniwa wanaopungua 40 waliopangiwa kufanya mitihani ya Cheti cha Shule ya Msingi (KCPE) na Cheti cha Shule ya Sekondari (KCSE). Muungano wa walimu wakuu wa shule za msingi nchini (Kepsha) Johnson Nzioka jana alisema sheria hiyo inawahangaisha mno walimu wakuu hasa kutoka Maeneo yenye Ukame (ASAL) na mamia ya shule za vijijini. “Walimu wakuu wanashindwa kuelewa ni vipi watoto wataweza kusafiri masafa marefu kwenda kufanya mitihani katika shule nyinginezo,” alisema Bw Nzioka. Alisema shule katika maeneo hayo zimetawanyika pakubwa huku nyingine zikiwa katika maeneo hatari hivyo basi kuunganisha vituo hivyo huenda kukahatarisha wanafunzi na walimu.Bw Nzioka alisema walimu wakuu pia wanashangaa ni kwa nini uamuzi muhimu kama huo ulifanywa bila kujadiliana na wasimamizi wa shule. Alisema Kepsha imeanza kukusanya data ya shule zilizoathiriwa ili kuziwezesha kujadiliana na Wizara ya Elimu. Bw Nzioka alisema kwamba walimu wakuu pia wamechanganyikiwa kuhusu ni nani atakayekuwa msimamizi wa kituo ikiwa amri hiyo haitabadilishwa. Mkurugenzi wa Muungano wa Shule za Kibinafsi (Kepsa) Peter Ndoro alifichua kuwa amri hiyo inaathiri shule 3,800 za msingi na sekondari na watahiniwa 122,000.“Tumemwandikia barua ya malalamishi Waziri wa Elimu, Prof George Magoha na Knec kwa kuwa agizo hilo lilitolewa bila majadiliano,” Ndoro. Mwenyekiti wa muungano wa walimu wakuu katika shule za watoto walemavu, Bw Peter Sitienei alisema karibu shule zote za SNE zina watahiniwa wasiofika 40 huku akiisihi Wizara kuzingatia kubatilisha agizo hilo. Bunge la Uganda laandikisha visa 200 vya maambukizi ya corona ndani ya wiki 3 ZAIDI ya wafanyakazi 200 wa Bunge la Uganda, wakiwemo wabunge, wamepatikana na virusi vya corona ndani ya kipindi cha wiki tatu zilizopita. Habari hizo zinajiri wakati ambapo kuna hofu kwamba madereva wa wabunge na jamaa zao pia wameambukizwa ugonjwa huo ambao umeua zaidi ya watu 700 nchini humo. Duru ziliambia “Daily Monitor” kwamba vipimo vya hivi punde vilivyofanywa katika bunge hilo vilionyesha kuwa kuna maambukizi mapya yanayonakiliwa kila siku.Wabunge wote na wafanyakazi waliopatikana na virusi vya corona walishauriwa kujitenga na kutafuta matibabu kwa dharura katika Hospitali ya Chuo Kikuu cha Makerere. Wengine ambao waliokuwa wakionyesha dalili za kuambukizwa ugonjwa huo walifanyiwa uchunguzi katika maabara fulani iliyoko eneo la Butika.Baadhi ya idara zilizoathiriwa zaidi na Covid-19 katika bunge la Uganda ni; Ununuzi bidhaa, Fedha, Habari, Mawasiliano na Teknolojia na Afisi ya Mlinzi. Ili kuzuia uwezekano wa kuenea kwa virusi hivyo zaidi Spika Jacob Oulanyah aliamuru kufungwa kwa bunge hilo kwa kipindi cha majuma mawili.Naibu karani wa bunge Henry Wasswa Yoweri aliwaandikia wabunge akiwajuza kuhusu kufungwa kwa majengo ya bunge ili kuzuia kusambaa kwa Covid-19. “Bunge la Uganda, sawa na maeneo mengine ya nchini, limeathiriwa na wimbi la pili la janga la corona. Taifa limeandikisha kiwango cha maambukizi cha asilimia 17.1,” akasema Wasswa. “Ili kuzuia maambukizi ya Covid-19, usimamizi wa bunge kwa ushauriano na afisi ya Spika imefungwa bunge kwa wiki mbili ili kutoa nafasi kwa unyunyiziaji dawa za kuua wadudu katika majengo yote,” akaongeza. Ilani kwa wahudumu wa matatu kuhusu ukiukaji wa sheria jijini VYAMA vya mashirika ya usimamizi wa matatu (Sacco) zinazokiuka sheria jijini Nairobi vimepatiwa ilani kuhusu kuongezeka kwa matatu zinazobeba na kushusha wateja katika maeneo yaliyopigwa marufuku katikati mwa jiji kuu. Hii ni baada ya madiwani wa Nairobi kutwika jukumu Halmashauri ya Utowaji Huduma Nairobi (NMS) la kuadhibu vituo vilivyowekwa kinyume na sheria, ambavyo vinahusishwa na mashirika ya mabwenyenye yanayoshirikiana na sacco za matatu. Visa hivyo vinavyokiuka sheria vimeongezeka jijini na kuingilia nafasi zilizotengewa wamiliki biashara na madereva wa teksi huku barabara ya Tom Mboya Street ikitajwa kama iliyoathiriwa zaidi. Diwani wa Wadi ya Kati Daniel Ngegi alidai kuwa katika barabara ya Tom Mboya Street; matatu za Azuri, Surmount, Nazige na Embakasi Sacco zimefurusha teksi ambazo zimekuwa zikiendesha shughuli zake katika eneo hilo kwa kipindi cha miaka 30 iliyopita, huku Circular Sacco ikianza kuendesha shughuli zake katika maeneo ya kibiashara nje ya Tuskys Supermarket. Sacco nyingine tano zikiwemo Compliant, Madiwa, Jesmat, Travelmatt na MMOG pia zimemulikwa kwa kuendesha shughuli zake kinyume na sheria kwenye makutano ya barabara ya Sheikh Karume na kufunga barabara. West Brom wapata kocha mpya kizibo cha Sam Allardyce WEST Bromwich Albion wamemteua aliyekuwa mkufunzi wa Barnsley, Valerien Ismael kuwa kocha wao mpya kwa mkataba wa miaka minne. Mkufunzi huyo raia wa Ufaransa mwenye umri wa miaka 45 anajaza pengo la Sam Allaradyce aliyebanduka uwanjani The Hawthorns baada ya West Brom kuteremshwa ngazi kwenye Ligi Kuu ya Uingereza (EPL) hadi Ligi ya Daraja la Kwanza (Championship) mwishoni mwa msimu wa 2020-21. Ismael ambaye ni beki wa zamani wa Crystal Palace alipokezwa mikoba ya Barnsley mnamo Oktoba 2020 kikosi hicho kikishikilia nafasi ya 21 kwenye msimamo wa jedwali la Championship. Chini ya ukufunzi wake, Barnsley walishinda mechi 25 kati ya 44 na kuambulia nafasi ya tano jedwalini. Walizidiwa maarifa na Swansea City kwenye mchujo wa kupanda ngazi hadi EPL kwa ajili ya muhula mpya wa 2021-22. Brazil wakomoa Colombia na kuingia robo-fainali za Copa America CASEMIRO alifunga bao mwishoni mwa kipindi cha pili na kusaidia mabingwa watetezi Brazil kusajili ushindi wa 2-1 dhidi ya Colombia kwenye kipute cha kuwania taji la Copa America. Luis Diaz aliwaweka Colombia kifua mbele mwanzoni mwa kipindi cha kwanza katika mchuano huo wa mwisho wa Kundi B uliochezewa jijini Rio de Janeiro.Bao ambalo Roberto Firmino alisawazishia Brazil katika dakika ya 78 lilihesabiwa licha ya kombora lake kumgonga refa awali kabla ya kujaa ndani ya wavu wa Colombia. Casemiro alizamisha kabisa chombo cha Colombia katika dakika ya 90 na kuendeleza rekodi bora ya Brazil ambao walikamilisha kampeni za makundi bila kupoteza mechi.Brazil walikuwa wakijitahidi kusawazisha wakati ambapo krosi ya Neymar ilimgonga refa Nestor Pitana aliyekuwa mwamuzi wa fainali ya Kombe la Dunia kati ya Ufaransa na Croatia mnamo 2018 nchini Urusi. Licha ya kushindwa, Colombia walifuzu kwa hatua ya robo-fainali kwa pamoja na Brazil walioendeleza rekodi ya kushinda mechi 10 mfululizo.Brazil ambao ni wenyeji wa Copa America mwaka huu, sasa watakutana na Ecuador mjini Goiania mnamo Juni 27, 2021 katika mchuano wa mwisho wa Kundi B. EDINSON Cavani alifunga bao na kusaidia timu ya taifa ya Uruguay kuwacharaza Bolivia 2-0 kwenye mchuano wa Copa America mnamo Juni 24, 2021. Ushindi huo uliwakatia Uruguay tiketi ya kunogesha robo-fainali za kipute hicho kinachoendelea nchini Brazil.Cavani ambaye ni mshambuliaji wa Manchester United, alikuwa amepoteza nafasi nyingi za wazi kabla ya kukamilisha krosi ya Facundo Torres katika dakika ya 79. Bao hilo lilikuwa la pili kwa upande wa Uruguay waliowekwa kifua mbele na beki Jairo Quinteros aliyejifunga katika dakika ya 40 baada ya kubabatizwa na mpira kutoka kwa Giorgian de Arrascaeta.Ushindi wa Uruguay uliwapaisha hadi nafasi ya tatu kwenye Kundi A kwa alama nne kutokana na mechi tatu. Chini ya kocha Oscar Tabarez, Uruguay kwa sasa watavaana na Paraguay kwenye mchuano wao wa mwisho wa Kundi A mnamo Juni 28, 2021 jijini Rio de Janeiro.Kwingineko katika Kundi A, kiungo Miguel Almiron wa Newcastle United alifunga bao na kuchangia jingine katika ushindi wa 2-0 uliosajiliwa na Paraguay dhidi ya Chile. Matokeo hayo yanamaanisha kwamba Bolivia hawataweza sasa kufuzu kwa hatua ya robo-fainali, tukio linalowaacha Paraguay, Chile, Uruguay na viongozi Argentina kufuzu kwa hatua hiyo kutoka Kundi A. Kanuni ya bao la ugenini yaondolewa kwenye soka ya bara Ulaya SHIRIKISHO la Soka la bara Ulaya (Uefa) limefutilia mbali kanuni ya bao la ugenini katika mapambano ya Europa League na Klabu Bingwa Ulaya (UEFA) kuanzia msimu wa 2021-22. Kanuni hiyo ambayo imekuwepo tangu 1965, imekuwa ikitumiwa kuamua mshindi wa mechi zinazokamilika kwa sare ya kufungana mabao huku kikosi kinachojizolea idadi kubwa ya magoli ya ugenini kikipendelewa. Juventus ya Italia na Bayern Munich kutoka Ujerumani walibanduliwa kwenye kipute cha Klabu Bingwa Ulaya (UEFA) msimu wa 2020-21 kupitia kanuni hiyo ya bao la ugenini.Maamuzi ya kamati ya mashindano ya Uefa ya kutaka matumizi ya kanuni hiyo kusitishwa yaliwasilishwa kwa kamati kuu tendaji ya shirikisho hilo kwa matarajio ya kuidhinishwa mnamo Mei 31, 2021. Sasa imepitishwa, kumaanisha kwamba michuano ya UEFA, Europa League na kivumbi kipya cha Europa Conference League hakitakumbatia tena matumizi ya kanuni hiyo kama mbinu ya kuamua mshindi wa mechi iwapo vikosi vitatoshana nguvu kwa kufungana mabao. Ilivyo, mechi zote ambazo sasa zitakamilika kwa sare ya mwishoni mwa dakika 120 uwanjani, zitaamuliwa kupitia mikwaju ya penalti. Kocha Nuno Espirito pazuri zaidi kuwa mrithi wa Mourinho kambini mwa Spurs KOCHA wa zamani wa Wolves, Nuno Espirito Santo, yuko pazuri zaidi kutwaa mikoba ya ukufunzi kambini mwa Tottenham Hotspur. Spurs waliomtimua mkufunzi Jose Mourinho mnamo Aprili 19, 2021 bado wanatafuta kocha mpya atakayewaongoza kuanzia msimu mpya wa 2021-22. Spurs wanaanza kumhemea Espirito baada ya juhudi zao za kumwajiri kocha wa zamani wa AS Roma, Paulo Fonseca, kutibuka. Aidha, fununu za kuajiriwa kwa kiungo wa zamani wa Italia, Gennaro Gattuso aliyebanduka Fiorentina baada ya siku 23 pekee, zilikumbana na maandamano makali kutoka kwa mashabiki wa Spurs. Espirito amekuwa akihusishwa na mikoba ya Everton pamoja na Crystal Palace tangu akatize rasmi uhusiano wake na Wolves mwishoni mwa msimu wa 2020-21.Mnamo Juni 21, 2021, mvamizi wa zamani wa Spurs, Jurgen Klinsmann alifichua kiu ya kupokezwa mikoba ya ukocha kambini mwa kikosi hicho. Hiyo ilikuwa baada ya jaribio la Spurs kumshawishi kocha wa Sevilla, Julen Lopetegui kujiunga nao kuambulia pakavu.Mapema Juni 2021, Spurs walikuwa wakihusishwa pakubwa na uwezekano wa kumwajiri aliyekuwa kocha wa Inter Milan, Antonio Conte, huku wakijaribu pia kumnyemelea upya mkufunzi wao wa zamani, Mauricio Pochettino ambaye kwa sasa ananoa Paris Saint-Germain (PSG). Espirito, 47, aliondoka kambini mwa Wolves baada kuhudumu uwanjani Molineux kwa kipindi cha miaka minne. Akiwa huko, alishinda taji la Ligi ya Daraja la Kwanza (Championship) katika msimu wake wa kwanza kabla ya kuongoza Wolves kuambulia nafasi ya saba kwenye misimu miwili iliyofuata kwenye soka ya Ligi Kuu ya Uingereza (EPL). Wolves walikamata nafasi ya 13 kwenye msimamo wa jedwali la EPL mnamo 2020-21.Espirito ambaye ni raia wa Ureno, alitia saini mkataba mpya wa miaka mitatu kambini mwa Wolves mnamo Septemba 2020. Eti ni nadhifu, tupelekane wapi?’ Kwa wengi usafi ni mojawapo ya mambo muhimu yanayozingatiwa katika mahusiano.Kwa upande wa wanawake, wanapomsaka mpenzi, mchumba au mume, usafi wa mwili, mavazi na hata tabia huongeza alama kwa kaka anayenuia kuvutia macho yao. Lakini sio wote walio na msimamo unaoakisi kauli hii. Mfano mzuri ni Jenah. Ni mkaguzi wa mahesabu katika shirika moja la kimataifa lenye makao yake jijini Nairobi.Binti huyu mwenye umri wa miaka 36 bila shaka ana kisomo ajira ya kutamaniwa mbali na kuwa na mfuko mzito kifedha. Kutokana na ajira yake ya haiba ya juu, Jenah hukutana na baadhi ya watu mashuhuri na wenye mamlaka, mbali na kusafiri kwenda ng’ambo mara kwa mara.Ni suala ambalo litakufanya utarajie kuwa inapowadia katika masuala ya mahaba, basi ana jicho kali la kutafuta madume watanashati, wenye kisomo na taaluma za hali ya juu.Iwapo hayo ni mawazo yako, basi umekosea kwani Jenah ambaye bado anasaka mume wa kumuoa, ana jicho tofauti anapowinda dume lake. Kwanza kabisa huku wanawake wengi wakifurahishwa na akina kaka wanaojua kujishughulikia kimwili na kuzingatia usafi, binti huyu anapagawishwa na madume wanaofurahia uchafu, kama anavyosimulia. Napenda nikumbane na uvundo kutoka kila sehemu, kila mpenzi wangu anaponisongea. Kwangu, hiyo ni ishara ya ushari na dalili maalum ya jinsia ya kiume. Kwangu mwanamume anayezingatia sana usafi na mwonekano wake, ni sawa na binti. Kitabia, pia kaka huyu asionyeshe ustaarabu. Kwa mfano kama ni kula, basi asiogope kuwa mlafi. Anapotembea, anajamba mbele ya watu bila aibu au kujificha. Anachakura pua na kuchokonoa meno kinywa kikiwa wazi na tena mbele ya watu, mezani.Kwangu usafi na ustaarabu wa mwanamume unaoondoa sifa za kiume. Naamini kwamba mwanamume anapoonyesha usafi na adabu, basi kuna uwezekano mkubwa kwamba ni dhaifu, hasa katika masuala ya chumbani.Kuna baadhi ya watu wanaonichukulia kuwa wazimu wanaposikia kuhusu vigezo vyangu vya kusaka mpenzi. Lakini sitishiki kwani kipendacho moyo hula nyama bichi, na kwangu hizo sifa ndizo nizipendazo”. Waziri Mkuu wa Algeria ajiuzulu WAZIRI Mkuu wa Algeria Abdelazizi Djerad na wanachama wa baraza lake la mawaziri waliwasilisha barua zao za kujiuzulu kwa Rais Abdelmadjid Tebboune Alhamisi, runinga ya ENTV iliripoti. Kulingana na kipengele cha 113 cha Katiba, Mawaziri hujiuzulu baada ya matokeo ya mwisho ya uchaguzi wa ubunge kuthibitishwa.Kwa hivyo, kujiuzulu kwa Djerad na mawaziri wake kunajiri baada ya kutangazwa kwa matokeo rasmi ya uchuguzi wa ubunge uliofanyika Juni 12. Matokeo hayo yalitangazwa na mahakama ya kikatiba Jumatano jioni.Katiba hiyo pia inasema katika kipengele cha 103 kwamba serikali inaongozwa na Waziri Mkuu ikiwa chama cha Rais kimeshinda viti vingi bunge. Serikali itaongozwa na kiongozi wa serikali ikiwa chama cha upinzani kimepata idadi ya juu ya viti bungeni. Rais Tebboune alimwomba Djerad na mawaziri wake kusalia afisini hadi serikali mpya itakapoundwa lakini akakaidi ombi hilo.Mnamo Jumatano jioni, kulitangazwa kuwa chama cha National Liberation Front (FLN) kilipata viti 98 kati ya jumla ya viti 407 katika bunge la chini. Viti 15 vilivyosalia vilitwaliwa na vyama vidogo.Matokeo ya uchaguzi huo ni ya kipekee kwa sababu kwa mara ya kwanza wagombeaji huru wamekuwa wa pili katika idadi ya wabunge katika Bunge la Algeria tangu nchi hiyo ikumbatie siasa za vyama vingi mnamo 1989. LEONARD ONYANGO: Watoto wa mitaani wasidhulumiwe kwa jina la kusafisha mji WATOTO wa mitaani, almaarufu chokoraa, wanaorandaranda katikati mwa jiji la Nairobi, Jumatano jioni, walijipata pabaya baada ya kusakwa na kuchapwa viboko na watu waliosadikiwa kuwa maaskari wa Kaunti ya Nairobi. Watoto hao walikuwa wakichapwa na watu hao huku umati wa watu ukitazama bila kuwasaidia labda kwa sababu chokoraa wanachukuliwa kuwa watoto wasio na thamani. Waliokuwa wakitekeleza unyama huo, ambao nilishuhudia, hawakuwa wamevaa sare, hivyo ilikuwa vigumu kujua ikiwa walikuwa maaskari (kanjo) wa Kaunti ya Nairobi au la. Ikiwa watu hao walikuwa maafisa wa serikali ya Kaunti ya Nairobi, basi, aliyetoa amri hiyo anafaa kuchunguzwa na kuchukuliwa hatua kali ya kisheria. Machokoraa wamekuwa wakidhulumiwa kwa miaka mingi, hasa na maaskari wa kaunti mbalimbali nchini, lakini wanaotekeleza unyama huo hawaadhibiwi. Wanawafanyia watoto hao uhayawani wanaotaka na kuendelea na maisha yao ya kawaida kana kwamba hakuna ubaya wowote waliofanya.Mnamo 2015, kwa mfano, Rais wa Amerika Barack Obama alipozuru Kenya, serikali ya Kaunti ya Nairobi, iliyoongozwa na Dkt Evans Kidero, wakati huo, ilikusanya chokoraa jijini Nairobi na kuwaficha ‘wasichafue’ jiji. Serikali ilificha watoto hao ili kufurahisha Rais Obama ambaye msafara wake haukupitia katikati ya jiji alipokuwa nchini.Rais Obama alipokamilisha ziara yake ya siku mbili, watoto hao waliachiliwa huru wakarejea mitaani. Mnamo 2019, serikali ya Kaunti ya Nakuru ilifurusha watoto wa mitaani 41 usiku na kuwapeleka katika eneo la Chemasusu, Kaunti ya Baringo. Kufikia sasa watoto watano miongoni mwa hao hawajulikani waliko na suala hilo limefikishwa mbele ya kamati ya Seneti ambapo Gavana Lee Kinyanjui na Mkurugenzi wa Idara ya Uchunguzi wa Uhalifu George Kinoti wamelikwa kujibu maswali. Kuwadhulumu chokoraa kwa kuwachapa au kuwapeleka misituni hakutamaliza changamoto ya watoto wanaorandaranda mitaani katika miji ya Kenya.Wengi wa watoto hao wanajipata mitaani si kwa kupenda kwao bali hali isiyoweza kuepukika. Baadhi yao ni mayatima na wengine wanasukumwa mitaani na umaskini.Baadhi yao wanaenda mitaani kwa sababu wananyanyaswa na kudhulumiwa nyumbani. Serikali za kaunti na kitaifa zinafaa kuweka utaratibu mwafaka wa kusaidia watoto hao badala ya kuwaongezea maumivu na mahangaiko. Watoto hao wanahitaji chakula, elimu bora na makazi mazuri sawa na watoto wengineo wakiwemo wa mabwanyenye au makanjo wanaowadhulumu. Sharti tayathamini maisha bila kujali tabaka la mtu tusije tukajilitea mikosi kwa matendo yetu yasiyozingatia ubinadamu. Hofu bwanyenye mwingine mashuhuri akiuawa UTATA unaendelea kuzingira kifo cha mfanyabiashara na mkurugenzi wa kampuni moja ya maua, Justus Metho Muinde katika eneo la Molo, Kaunti ya Nakuru. Mwili wa Bw Metho ambaye alikuwa mkurugenzi wa kampuni ya maua ya Molo Green, ulipatikana ukiwa na majeraha mabaya kwenye mikono, kifua na kichwa kikiwa kimekatwa vibaya. Mmoja wa marafiki zake alipata mwili huo ukiwa ndani ya gari lake aina ya Toyota Hilux yenye nambari ya usajili KCD 459V kando ya barabara ya Molo-Keringet. Marehemu alikuwa maarufu kutokana na ukwasi wake wa kibiashara katika mji wa Molo na inadaiwa alikuwa pekee yake alipovamiwa na wahalifu. Polisi wanaamini kwamba waliotekeleza mauaji yake walikuwa wamemfuatilia kwa muda. Aidha, madirisha ya magari yake pia yalikuwa yamevunjwa“Madirisha yalikuwa yamevunjwa na inaonekana walimsimamisha kabla ya kumuua akiwa ameketi kiti cha mbele,” akasema mmoja wa walioshuhudia kisa hicho. Kulingana na Kamanda wa kaunti ndogo ya Molo, Bw Samuel Mukuusi, huenda tajiri huyo aliuawa na watu wasiojulikana eneo hilo. “Mwili wake uligunduliwa na mmoja wa marafiki zake ambaye alikuwa akiendesha gari barabarani kisha akaona gari lake limeegeshwa kando ya barabara. Alipata madirisha yamevunjwa na kupata Muinde akiwa amefariki,” akasema Bw Mukuusi. Bw Muinde aliwasihi wakazi kuepuka porojo kuhusu mkasa huo na badala yake kuwaachia maafisa wa polisi wafanye uchunguzi Wawili hao walikamatwa katika Mkahawa wa Crystal katika kijiji cha Magumu na maafisa wa upelelezi wa jinai (DCI) nyakati za asubuhi katika operesheni iliyoendeshwa kisiri bila ufahamu wa raia, wakiwemo wasimamizi wa mkahawa huo maarufu. Kulingana na mashahidi, maafisa wa DCI walikuwa na habari kwamba Bw Jackson Njogu, 24, na mpenzi wake Hafsa Abdiat, 21, wangelala katika mkahawa huo na ndipo wakawavizia. Washukiwa hao waliwasili usiku wa manane na kukodi chumba cha kulala lakini wapelelezi waliwasili majira ya asubuhi wakijifanya kuwa wateja. Isitoshe, Njogu na Abdiat walikuwa na nambari ya simu ya meneja wa hoteli hiyo na wakampigia simu wakiomba awatengee chumba cha kulala. “Mwanamume mmoja alipiga nambari yangu ya simu ya mkono, akataja jina langu na kwa upole akaagiza chumba akisema ameandamana na msichana rafiki yake,” akasema Meneja wa Mkahawa huo wa Crystal, James Mwaura. Mwendo wa alfajiri meneja huyo alisema alishtuka alipoona kundi la wanaume saba ambao tayari walikuwa wameingia ndani ya majengo ya mkahawa huo. Walifufuliza moja kwa moja hadi chumba ambako Bw Njogu na mpenzi wake walikuwa wamelala, wakavunja mlango, kuingia na kuwakamata washukiwa hao. Bw Mwaura aliwafuata maafisa hao katika chumba hicho akidhani walikuwa wahalifu, ila baadaye akang’amua kuwa walikuwa maafisa wa DCI. “Hapakuwa na kelele wala patashika yoyote. Ni wateja waliokodi vyumba vya karibu waliosikia kilele hafifu na kilio cha mwanamke. Lakini maafisa hao waliwaomba wateja hao warejee katika vyumba vyao kwa upole wakiwahakikishia kwamba mambo yalikuwa shwari na kwamba maisha yao hayakuwa hatarini,” Bw Mwaura akaeleza. Baada ya washukiwa hao wawili kukamatwa, walielekezwa nje ya mkahawa huo kulikokuwa na magari matatu aina ya Subaru, yaliyojaa maafisa wengine, yakiwasubiri. Ilibainika kuwa maafisa hao, wote wanaume, ni wanachama wa kikosi cha Uchunguzi kuhusu Uhalifu na Masuala ya Ujasusi pamoja na maafisa wa kikosi cha kuwaandama wahalifu. Wote, pamoja na maafisa wa DCI walikuwa wakiwaandama washukiwa hao wawili. Inadaiwa kuwa Njogu na Bi Abdiat awali walikuwa wakibugia pombe katika baa iliyoko eneo lenye msitu kando ya barabara ya Magumu kwenda Thika. Njogu alikuwa amevaa long’i na jaketi za jeans huku mwanadada huyo akiwa amevaa jaketi ya jeans yenye rangi ya kijivu uso wake ukiwa umefunikwa kwa leso, walipowasili katika mkahawa wa Crystal. “Lazima wakamatwe na sheria ichukue mkondo wake. Ifahamike wazi kuwa wanaopaswa kuhudumu ni waliofuzu na kuidhinishwa kupitia asasi husika,” gavana huyo akaambia Taifa Leo. Katibu katika Wizara ya Mifugo, Bw Harry Kimtai alitangaza awali kuwa serikali kuu imeweka mikakati maalum kuajiri madaktari wa mifugo katika kila jimbo, ili kusaidia kukabili kero ya maafisa bandia na chakula, madini na bidhaa ghusi za ufugaji. Hata ingawa Nyoro anasema anatambua kuwepo kwa maafisa bandia wa mifugo, alisema utendakazi wa huduma za mifugo unapaswa kutekelezwa na serikali za kaunti ila si serikali kuu. “Kero ya maafisa bandia wa mifugo ni sawa na ile ya madaktari wa binadamu. Shughuli za ufugaji ni jukumu la serikali ya kaunti. Sekta ya kilimo na ufugaji imegatuliwa, chini ya Katiba ya 2010,” akasisitiza. Gavana huyo alisema serikali ya kitaifa inapaswa kuibuka na sheria na mikakati faafu, itakayofuatwa na serikali za kaunti kuimarisha huduma za ufugaji nchini. Ili kufanikisha mpango huo, Bw Were alisema maafisa wa Kenya Power watashirikiana na wakazi katika mitaa ya mabanda kupitia vikundi mbalimbali na viongozi wengine mitaani. “Tutashirikiana na wakazi kupitia vikundi mbalimbali vya kijamii pamoja na viongozi mbalimbali katika kila mtaa,” Bw Were akasema. Kufuatia kuongezeka kwa visa vya transfoma kulipuka mara kwa mara, aliongeza kwamba kampuni hiyo imekadiria hasara kubwa kwani wakazi kwenye mitaa ya mabanda hawalipi stima ilhali wao huitumia. “Kusema ukweli, wamiliki wa nyumba na wapangaji ndio huumia kwa kutozwa ada ya stima na watapeli na mabroka wa stima ilhali kampuni ya Kenya Power inakosa mapato,” akadokeza Bw Were. Wiki jana, maafisa wa Kenya Power waliondoa na kubeba transfoma mkabala wa barabara ya Aoko karibu na kanisa la South B All Nations Pefa. Kufutaia tukio hilo, mitaa miwili ya mabanda kwenye eneo la South B imegubikwa na giza totoro na kuathiri biashara za wakazi kwenye mitaa husika. Mitaa hiyo ni Mukuru-Sokoni na Mukuru-Kisii Village. Mwaka 2020 kampuni hiyo iliondoa transfoma katika mtaa wa mabanda wa Mukuru-Kwa Njenga, Lunga Lunga, Sinai, Paradise, Kwa Reuben, Kayaba, Hazina na nyingine mkabala wa barabara ya Enterprise. Bw Were aliongeza kwamba serikali inataka taratibu zifaao kufuatwa kisheria kwa yeyote kupatiwa nguvu za umeme. “Lazima sheria zifuatwe kwa mtu yeyote anayetaka kuunganishiwa stima kwa matumizi yake mitaani. Pia serikali haitaki kupoteza maisha ya watu wake kutokana na vifo bvinavyohusiana na nguvu za umeme katika mitaa yetu,” Bw Were akaonya. Kadhalika, alisema kuanzia wiki hii, kutakuwa na msururu wa mikutano kati ya wakazi na maafisa wa Kenya Power na kuwaomba wakazi kushirikiana na maafisa hao. MATUNDA ya Safari Rally yaendelea kuingia baada ya dereva nyota Thierry Neuville kutangaza kusaidia shirika la kulinda wanyapori na mazingira la Sheldrick Wildlife Trust kwa Sh257,256 mnamo Juni 28. Mbelgiji huyo, ambaye hakuweza kukamilisha Mbio za Magari Duniani (WRC) Safari Rally baada ya gari lake la Hyundai i20 kuharibika ikisalia mikondo minne mnamo Jumapili, ametangaza hayo kupitia mtandao wake wa Twitter. “Nafurahia kufadhili shirika la Sheldrick Trust kwa Euro 2,000 baada ya WRC Safari Rally,” alitanguliza. Dereva huyo, ambaye aligonga umri wa miaka 33 hapo Juni 16, aliongeza, “Nimeridhishwa sana na kupendezwa na kazi yao nzuri ya kulinda ndovu, vifaru na wanyamapori.” Neuville alikuwa katika orodha ya madereva 58 walioshiriki Safari Rally ambayo ilikuwa inarejea kwenye WRC tangu mwaka 2002. Aliongoza Safari Rally kwa muda mrefu tangu siku ya pili ya mashindano hayo mnamo Juni 25 kabla ya gari lake kuharibika “suspension” ya gurudumu la nyuma la pembeni kulia katika mkondo wa Loldia1 mapema Jumapili. Chai: Bomet yapata soko Iran SERIKALI ya Kaunti ya Bomet kwa ushirikiano na kampuni za eneo hilo itauza majanichai yanayokuzwa kaunti hiyo moja kwa moja nchini Iran, ili kuwezesha wakulima kupata faida. Akihutubu alipoanzisha usafirishaji wa tani 84 za majanichai kutoka kampuni za kibinafsi, Gavana wa Bomet, Bw Hillary Barchok alisema Kaunti hiyo imepata idhini kutoka kwa Wizara ya Kilimo kuuza zao hilo nchini Iran. Alisema utawala wake umejitolea kusaidia katika mauzo ya majanichai yanayotayarishwa na viwanda vilivyoko Bomet ili kuimarisha bei kwa manufaa ya wakulima na kampuni hizo za kibinafsi. “Tutazisaidia kampuni za umma na za kibinafsi kufikia soko za ng’ambo kwa sababu hapa Bomet hatuna kampuni za kuongeza thamani kwa zao la chai,” Bw Barchok akasema. Gavana huyo, ambaye alikuwa ameandamana na Balozi wa Iran nchini, Jafar Barmaki alisema licha ya mpango huo kukabiliwa na changamoto nyingi ana matumaini kuwa utafaulu. Akirejelea Sheria mpya ya Chai yenye kipengele kinachopiga marufuku uuzaji zao hilo moja kwa moja, Bw Barchok alipongeza mahakama kwa kukubali kesi yake inayopinga kipengele hicho. “Tuko hapa kuanzisha usafirishaji wa shehena ya kwanza ya majanichai inayopelekwa moja kwa moja hadi Iran, kwa sababu mahakama ilikubaliana na ombi letu. Tulitaka utekelezaji wa kipengele kinachozima uuzaji majanichai moja kwa moja usimamishwe ili tuweze kuuza zao hili kwa bei nzuri kwa manufaa ya wakulima wadogo,” akaeleza. Gavana Barchok alisema kuna jumla ya wakulima wadogo 100,000 katika Kaunti ya Bomet ambao wamekuwa wakinyanyaswa na wanunuzi wa zao hilo humu nchini. Aliongeza kuwa wakulima hao hawajafaidi chini ya mpango wa majanichai kuuzwa na Shirika la Ustawishaji Majani Chai Nchini (KTDA) na kupitia mnada wa Mombasa. “Mkataba ambao tumetia saini na Iran unaanza kutekelezwa kuanzia leo (Ijumaa) na nina imani kuwa wakulima wetu watafaidi pakubwa,” akasema Gavana Barchok pia alifurahishwa na hali kwamba mkataba huo wa kibiashara umepata uungwaji mkono kutoka kwa asasi husika za serikali, na kuiwezesha Bomet kuanzisha usafirishaji wa zao hilo. Alisema baada ya kuanza na tani 84, serikali yake ina matumaini kwamba kufikia mwaka ujao watakuwa na uwezo wa kuuza tani 100 za majani chai nchini Iran. Kwa upande wake balozi wa Iran, Barmaki, alipongeza Kaunti ya Bomet kwa kufanikisha mpango huo. Nao wakulima wakiongozwa na Bw John Terer alisema mpango wa uuzaji chai moja kwa moja nchini Iran ni mwamko mpya katika kilimo cha zao hilo. Terer alisema ukiritimba wa KTDA na wadau wengine unafaa kudhibitiwa kwa manufaa ya wakulima. Serikali yafanya ukaguzi wa shule Nakuru KATIBU wa kudumu katika Wizara ya Elimu anayeweka zingatio kwa elimu ya msingi Dkt Julius Jwan, Jumatatu ameongoza shughuli ya kukagua shule zilizoko Nakuru na Naivasha. Ziara yake inakuja wakati ambapo wanafunzi waliofanya mitihani ya kitaifa wa Darasa la Nane (KCPE) wanajiandaa kujiunga na Kidato cha Kwanza. Jwan ametangamana na wanafunzi madarasani mwao, na hatimaye kuzuru mabweni pamoja na vyoo ili kuhakikisha miundomsingi iko katika hali nzuri kufanikisha masomo. Isitoshe ameweka wazi mradi wa Elimu Sponsorship, unaofadhiliwa na Benki ya Dunia kwa ushirikiano na Wizara ya Elimu kuleta mabadiliko katika sekta ya elimu kwa kuwapunguzia wazazi mzigo wa kulipa karo. “Ni mradi ambao utasaidia wanafunzi wengi kutoka shule za umma kupata fursa ya kujiendeleza kielimu bila matatizo,” amesema. Isitoshe amemiminia sifa Wakfu wa Equity kwa kutoa msaada kupitia Wings to Fly kwa watoto wanaotokea kwenye familia maskini humu nchini. Maeneo ya Nakuru Mashariki na Magharibi yalipata waliofaidika. Alisema Wizara ya Elimu inafantya juhudi zote jinsi iwezekanavyo ili mwanafunzi yeyote asikose nafasi ya kujiunga na shule ya upili. Katika mahojiano na Taifa Leo, Jwan aliandamana na wasimamizi katika wizara ambapo alitembelea shule ya Moi Primary. Wakati wa shughuli hiyo, ameridhika namna shule ya Moi ilikuwa imezingatia kiwango cha usafi, “Licha ya janga la Covid-19 humu nchini, kila mmoja anajua kuwa watoto wetu wamekuwa na bahati sana kwa sababu walimu wakuu wameweka mikakati ya kujikinga,” akasema. Changamoto za kiufundi zachelewesha mpango wa kadi za kielektroniki kwa wavuvi MASWALI yameibuka baada ya kubainika kuwa mpango wa serikali kuwapa wavuvi wa Kaunti ya Lamu vitambulisho maalumu vya kidijitali haujatekelezwa miaka mitatu baada ya kuzinduliwa. Kadi hiyo inayofahamika kama ‘Mvuvi Card’ ilinuiwa kusaidia kuzuia magaidi kuingia katika bahari za Kenya wakijifanya kuwa ni wavuvi. “Walitushirikisha kwenye mpango huo. Tukaukaribisha kwa mikono miwili. Walitupiga picha. Pia walichukua majina yetu, nambari za vitamblisho na maelezo mengine waliyotaka kujumuisha kwenye kadi hiyo. Kilichosalia ilikuwa ni kungoja kadi. Tunashangaa kwamba miaka inasonga na hakuna aliyepewa kadi hiyo maalum. Serikali itujulishe ikiwa mpango huo bado upo ama waliukatiza,” akasema Mwenyekiti wa Vyama vya Ushirika wa Wavuvi (BMU) tawi la Lamu, Mohamed Somo. Kamishna wa Kaunti ya Lamu, Bw Irungu Macharia alikiri kwamba mpango huo haujatekelezwa lakini akataka wavuvi wawe na subira. “Sisi kama jamii ya Mlima Kenya tuna idadi ya watu wa kutosha ambao wakiamua kufuata mkondo mmoja wataleta mabadiliko makubwa. Kwa hivyo tusijitupe wenyewe,” alisema Bw Kabogo. Aliyasema hayo kwenye hafla ya mazishi ya Bi Hellen Wanjiru, bintiye Bi Cecilia Wamaitha Mwangi aliyekuwa diwani wa Gatuanyaga hapo awali. Mazishi hayo yalifanyika katika boma la Bi Mwangi katika eneo la Gatuanyaga, Thika Mashariki. Bw Kabogo alisema hakuna haja ya jamii ya Mlima Kenya kuacha chama cha Jubilee na kujiunga na chama kingine lakini akisema ni muhimu kufanya mazungumzo ya pamoja ili kupata mwelekeo wa kisiasa. Hata hivyo, Gavana wa Kiambu Dkt James Nyoro alisema “hata ingawa tunaendelea kuzungumzia maswala ya siasa, ni vyema kuzungumzia maendeleo kwani miradi iliyozinduliwa ni sharti ikamilike kabla ya kufika mwaka ujao wa 2022.” “Hata hivyo, ninakubaliana na mwenzagu Bw Kabogo kwa ujumbe wake kwa jamii ya Mlima Kenya kuwa ni lazima tujiweke tayari kujadiliana na vyama vingine,” alisema Dkt Nyoro. Alisema huu sio wakati wa migawanyiko lakini ni vyema kuwa macho ili “jamii isipotoke.” Naye mbunge wa Thika Bw Patrick ‘Jungle’ Wainaina aliifariji familia ya Bi Mwangi akitoa ushauri wake kutoka katika Psalms 23 (4), ambapo maandiko yanasema kuwa: “Mungu ni mchungaji wangu ambapo nitapata chochote kwake iwapo nitanyenyekea. Ananiongoza kwa njia nzuri na kuniongeza nguvu maishani.” Bw Patrick Wainana aliwataka viongozi kuwa na maono ya siku za baadaye. “Kila viongozi ni sharti atimize ahadi yake kwa mwananchi kwani hiyo ndiyo sababu ya sisi kuchaguliwa na wananchi,” alifafanua mbunge huyo. Alisema wakati wa uchaguzi ukifika kila mmoja atakuwa na jambo la kujitetea kwa mwananchi. Viongozi walimsifu marehemu Wanjiru kama aliyejitolea mhanga kufanya kazi yake kwa bidii. Seli kwa kusimika bendera ya Somalia WANAUME sita waliokamatwa kwa madai ya kushiriki ugaidi wataendelea kuzuiliwa kwa siku 15 ili kuwapa polisi muda wa kukamilisha uchunguzi wao, Mahakama ya Mombasa imeamua. Kulingana na ripoti za polisi, watu hao ambao uraia wao hautambuliwa walikamatwa katika ufuo wa bahari wa Nyali Sun Africa wakipeperusha bendera ya Somalia huku wakiimba nyimbo za Kisomali mnamo Jumamosi. Wapelelezi wanasema wanataka kufahamu nia ya washukiwa ya kusimika bendera ya kigeni nchini, na kwa nini walichagua sehemu ya umma kufanya sherehe zao. Bw Wambua alisema kitengo cha Polisi wa Kupambana na Ugaidi (ATPU) kimeandikia idara ya kitaifa ya usajili ili kuthibitisha ikiwa vitambulisho walivyopatikana navyo ni halali. “Tumepeleka simu za mkononi za washukiwa katika makao makuu ya ATPU kwa uchambuzi zaidi,” afisa huyo akaongeza kusema. Kwingineko, maswali yameibuka baada ya kubainika kuwa mpango wa serikali kuwapa wavuvi wa Kaunti ya Lamu vitambulisho maalumu vya kidijitali haujatekelezwa miaka mitatu baada ya kuzinduliwa. Kadi hiyo inayofahamika kama ‘Mvuvi Card’ ilinuiwa kusaidia kuzuia magaidi kuingia katika bahari za Kenya wakijifanya kuwa ni wavuvi. “Walitushirikisha kwenye mpango huo. Tukaukaribisha kwa mikono miwili. Walitupiga picha. Pia walichukua majina yetu, nambari za vitamblisho na maelezo mengine waliyotaka kujumuisha kwenye kadi hiyo. Kilichosalia ilikuwa ni kungoja kadi. Tunashangaa kwamba miaka inasonga na hakuna aliyepewa kadi hiyo maalum. Serikali itujulishe ikiwa mpango huo bado upo ama waliukatiza,” akasema Mwenyekiti wa Vyama vya Ushirika wa Wavuvi (BMU) tawi la Lamu, Mohamed Somo. Kamishna wa Kaunti ya Lamu, Bw Irungu Macharia alikiri kwamba mpango huo haujatekelezwa lakini akataka wavuvi wawe na subira. TSC yafungua roho kwa Knut baada ya Sossion kuondoka SIKU mbili baada ya Wilson Sossion kujiuzulu kama Katibu Mkuu wa Chama cha Kitaifa cha Walimu (Knut), Tume ya Huduma za Walimu (TSC) sasa imeonyesha nia ya kutaka kurejesha uhusiano bora kati yake na chama hicho. TSC imeitisha mkutano huo wa kujadili mkataba mpya kuhusu nyongeza ya mishahara (CBA) licha ya Tume ya Mishahara (SRC) kuahirisha nyongeza ya mishahara kwa watumishi wa umma kwa kipindi cha miaka miwili ijayo kutokana na makali ya janga la Covid-19. Kuanzia Jumanne, Juni 29, 2021, Afisa Mkuu Mtendaji wa TSC Nancy Macharia, atafanya mazungumzo na vyama vya Knut, Chama cha Walimu wa Sekondari na Vyuo (Kuppet) na Chama cha Walimu wa Shule za Wanafunzi wenye mahitaji Maalum (KUSNET) kujadili CBA ya kipindi cha 2021-2025. Kulingana na barua ya mwaliko kwa vyama hivyo, TSC itawasilisha mapendekezo yake kuhusu nyongeza ya mishahara. Ofa hiyo ndiyo itajadiliwa katika mazungumzo hayo. Tayari vyama vimewasilisha mapendekezo yao kuhusu nyongeza ya mishahara kwa TSC. Kuna jumla ya walimu 330,671 kwenye sajili ya TSC ambao hulipwa mishahara na tume hiyo. Mei, vyama vya kutetea masilahi ya walimu hao vimekuwa vikiomba kufanya mazungumzo na TSC kuhusu suala hilo la nyongeza ya mishahara. Barua ya TSC ya kuvialika vyama hivyo kwa mazungumzo ilitumwa mnamo Juni 25, 2021 siku ambayo Bw Sossion alijiuzulu kabla ya uchaguzi wa Knut kufanyika katika uwanja wa Ruaraka, Nairobi. Aliwaomba maajaji saba wa mahakama ya rufaa watupilie mbali uamuzi wa Mahakama Kuu wakisema hakuna makosa ambayo Rais Kenyatta alifanya kuzindua mchakato pamoja na mshirika mkuu wa handisheki Raila Odinga. Mwanamume ajitia kitanzi nje ya afisi ya ardhi Thika MWANAMUME amepatikana juu ya mti mrefu akiwa amejitia kitanzi mjini Thika. Tukio hilo lilishuhudiwa nje ya afisi ya ardhi mjini Thika wakati wananchi wengi walikuwa wakiingia katika sehemu zao za kazi. Wananchi walifurika kuuona mwili wa mtu huyo ambaye chanzo cha kujiua hakikujulikana mara moja. Chifu wa mji wa Thika Bw Simon Kamau, ambaye alifika katika eneo la tukio, alieleza ya kwamba kitengo cha zimamoto katika Kaunti ya Kiambu, ndicho kilitoa mwili huo kwenye mti wa urefu wa futi 60 hivi. Mwili huo ulikuwa tayari umeoza kabisa. Baadaye uliondolewa na kupelekwa katika hifadhi ya maiti ya General Kago mjini Thika. Polisi tayari wanaendelea na uchunguzi kubainisha chanzo cha kifo hicho cha mwanamume huyo. Wakati huo pia polisi wanafanya juhudi kutafuta jamaa za marehemu ambaye alivalia mavazi yote ya kijani kibichi. Biashara nyingi za mji wa Thika zilisimama huku wananchi wakifurika katika eneo hilo. Maelezo mapya yameibuka kuhusu kutekwa kwa mtoto huyo na baadaye kuuawa. Polisi wamegundua kwamba, mtoto Shantel alichukuliwa na mwanamke aliyesemekana kuwa wa rangi ya maji ya kunde Jumamosi mchana. Walioshuhudia tukio la kutekwa kwake walisema, Shantel alikuwa akicheza na watoto wenzake nje ya nyumba yao mjini Kitengela. Mwanamke alitokea na kutaka watoto hao wamweleze kama kulikuwa na chumba cha kupangisha. Uhuru asisimua umati huku akimwalika Raila kuhutubu baada Naibu Rais RAIS Uhuru Kenyatta, Jumanne alikiuka itifaki na kumwalika kinara wa ODM Raila Odinga baada ya Naibu Rais William Ruto kutoa hotuba yake wakati wa sherehe za Madaraka zilizofanyika jijini Kisumu. Kwa kawaida, Bw Odinga alifaa kuzungumza kabla ya Naibu Rais Ruto ambaye katika miaka ya hivi karibuni ameonekana mgeni serikalini. Dkt Ruto alikamilisha hotuba yake iliyokuwa fupi kisha akamwalika Rais Kenyatta kutoa hotuba yake rasmi. Alipoanza kuzungumza, Bw Odinga alimsifu Rais Kenyatta kwa kazi anayoendelea kufanya katika eneo la Nyanza. Bw Odinga pia alisifia matunda yaliyoletwa na handisheki. Kulingana na ratiba, jina la Bw Odinga halikuwa miongoni mwa wageni ambao wangehutubu. Jumatatu, Bw Odinga ndiye alipokea Rais Ndayishimiye katika Uwanja wa Kimataifa wa Ndege wa Kisumu (KIA) saa 4:15 asubuhi. Kulingana na utaratibu, Rais Ndayishimiye aliyeandamana na mkewe Angeline Ndayubaha, alifaa kupokelewa na Dkt Ruto au Waziri wa Mashauri ya Kigeni Raychelle Omamo. Naibu wa Rais ambaye ametengwa serikalini, hajakuwa akishirikishwa katika mapokezi ya wageni wa serikali. Rais wa Tanzania Samia Suluhu Hassan alipozuru Kenya mwezi ja alilakiwa na mawaziri Bi Omamo na waziri wa Michezo Amina Mohamed. MIAMBA wa soka nchini Ethiopia, Saint George FC wameungana na Wakenya kumtakia kipa Patrick Matasi na familia yake afueni ya haraka. Matasi, 33, alihusika katika ajali mbaya ya barabarani katika eneo la Kapsabet akisafiri pamoja na familia yake wakielekea mjini Nairobi kutoka nyumbani katika Kaunti ya Kakamega mnamo Jumanne jioni. Kupitia mtandao wake wa kijamii, Saint George, ambayo iliajiri Matasi kwa kandarasi ya miaka mitatu mnamo Oktoba 18, 2018, ilisema, “Tumpokea habari kuwa Patrick Matasi, ambaye ni kipa wa Saint George, amepata ajali akiwa na familia yake. Tunamtakia afueni ya haraka.” Habari zinasema kuwa gari ndogo alimokuwa akisafiria kipa huyo wa zamani wa AFC Leopards, Posta Rangers na Tusker pamoja na mke wake na mtoto wao wa kiume, lilipoteza mwelekeo katika eneo la Lessos na kubingiria mara kadhaa. Wasamaria wema walifika katika eneo la ajali na kuwasaidia kuwafikisha katika hospitali ya Kapsabet. Habari za mwanzo zinasema wote walijeruhiwa. Matasi, ambaye aliwahi kuwa kipa nambari moja wa Kenya, alilalamika kuwa na maumivu kifuani. Taarifa hizo zinaongeza kuwa hawamo hatarini. Gari lao la aina ya Vitz liliharibika vibaya. Kandarasi ya Matasi na Saint George imeratibiwa kukamilika mwisho wa mwezi huu wa Juni. Klabu nchini Kenya na Tanzania zinasemekana zikoa tayari kutafuta huduma zake. Mbunge aitaka serikali ijenge shule zilizozama MBUNGE wa Baringo Kusini Charles Kamuren ameitaka serikali itoe pesa za ujenzi wa shule sita mpya ambazo zilisombwa na maji ya mafuriko mwaka 2020. Shule hizo zilisombwa baada ya Mto Baringo kuvunja kingo zake na sasa zitajengwa upya katika ardhi nyingine ambayo ishatolewa na jamii ya eneo hilo kwa hiari. Kando na shule, vituo vya kiafya, masoko, makanisa na makazi ya zaidi ya watu 10,000 pia yalisombwa na maji. Zaidi ya shule 15 ziliathiriwa na mafuriko hayo na sasa wanafunzi kutoka shule hizo wamejiunga na wenzao kutoka shule jirani. Kati ya shule za upili zilizosombwa ni Salabani, Ng’ambo Girls’ na shule ya mseto ya Lake Baringo. Shule za msingi za Ng’ambo, Sintaan, Leswa, Lorok,Loruk, Loropil, Noosukro, Kiserian, Loruk,Ilng’arua, Ng’enyin, Sokotei na Salabani pia zilisombwa na maji hayo ya mafuriko. Shule hizo zilifaa kujengwa upya na serikali lakini hadi sasa bado hilo halijafanyika huku Bw Kamuren akisema kwamba shughuli za masomo zinaendelea kutatizika. “Naomba serikali itoe fedha kwa ujenzi upya wa shule zilizosombwa na maji ya mafuriko. Kwa sasa wanafunzi wanasomea mazingira magumu na hali itakuwa mbaya zaidi wakati wanafunzi wa kidato cha kwanza wataripoti shuleni,” akasema Bw Kamuren. Kwa mujibu wa mwanasiasa huyo serikali iliahidi kutoa Sh10 milioni kwa ujenzi wa shule za upili na Sh5 milioni kwa ujenzi wa shule za msingi. “Bado hatujapata fedha zozote kutoka kwa serikali mwaka moja baada ya ahadi hiyo kutolewa. Tumetumia pesa kidogo kutoka kwa Hazina ya Maeneobunge (NG-CDF) kujenga madarasa machache. Wanafunzi wetu hawawezi kuendelea kusomea chini ya miti,” akaongeza Bw Kamuren. Taifa Leo ilibaini kwamba vyandarua ambavyo vilikuwa vimetolewa na Shirika la Msalaba Mwekundu sasa vimeraruka na havisaidii sana kuwakinga dhidi ya mvua na jua kali. Kamishina wa Kaunti ya Baringo Henry Wafula alithibitisha kwamba pesa za kujenga upya shule hizo zinatolewa hivi karibuni. “Serikali bado ilikuwa kutathmini hali na kukadiria gharama ya ujenzi. Pesa hizo zitatolewa hivi karibuni ila kwa sasa wanafunzi wanaweza kuendelea kusomea katika shule jirani,” akasema Bw Wafula. Waandishi wapewa mwongozo wa namna ya kusuka makala na habari za kusisimua WAANDISHI wa habari wana jukumu kubwa la kusambaza habari sahihi kwa wananchi licha ya kupitia changamoto nyingi. Mwenyekiti wa chama cha waandishi wa mashinani, Kenya Correspondents Association (KCA), Bw William Oloo Janak, alisema ya kwamba waandishi haswa walioko mashinani, wana umuhimu mkubwa kwa sababu wanasambaza asilimia 75 ya habari zinazochapishwa kwenye vyombo vya habari. Alitaja masaibu tofauti wanayopitia waandishi hao kama kuzuiwa kupata habari sahihi kutoka kwa wahusika, jambo alilosema ni changamoto kwao. “Hata wakati mwingi maisha yao huwa hatarini wanapojizatiti angalau kupata habari kamili kutoka kwa wahusika,” alifafanua Bw Janak. Aliyasema hayo mnamo Jumatano mjini Nyeri katika warsha ya siku mbili iliyojumuisha waandishi 30 kutoka eneo la Mlima Kenya. Alithibitisha kuwa kwa muda wa miezi sita iliyopita waandishi wapatao 50 wamevamiwa na kuumizwa katika maeneo yao ya kazi. Licha ya mahakama kuu kuharamisha BBI, mswada maarufu unaopendekeza Katiba kufanyiwa marekebisho, Rais Uhuru Kenyatta na kiongozi wa ODM, Bw Raila Odinga na ambao ni waasisi, wamekata rufaa uamuzi huo. Mahakama ya rufaa jana ilitangaza kuwa kesi hiyo itasikilizwa kati ya Juni 29 na Julai 2, 2021. Aidha, itasikilizwa na jopo la majaji saba, wakiongozwa na jaji mkuu wa mahakama ya rufaa, Bw Daniel Musinga. Wakati ikifutilia mbali, mahakama kuu ilitaja BBI kama mswada haramu, na ambao haukuzingatia sheria za Katiba kuuanzisha. Mengi ya mabunge ya kaunti, la kitaifa na pia seneti, yaliuidhinisha. Mahakama kuu ilisisitiza marekebisho ya Katiba yanapaswa kuanzishwa na Mkenya binafsi au kundi la Wakenya binafsi, ila si asasi ya serikali. “Sheria imeweka wazi kuhusu mchakato wa marekebisho ya Katiba. Linda Katiba itaendelea kusimamia ukweli,” Karua ambaye pia ni wakili akasisitiza. Baadhi ya wanafunzi watakaonufaika na mpango huo ni wale wanaotarajia kufanya mtihani wao wa 2021. “Tunajua wazazi wengi hulemewa kuwanunulia mabinti zao bidhaa hiyo hivyo tumeonelea ni vyema kuingilia kati kama kampuni,” alisema Bi Nyoro. Alieleza kampuni ya Delmonte kwa ushirikiano na wakfu wa United Nations Foundation (UNF), watawahamasisha wanawake wapatao 10,000 waelewe vyema maswala ya kiafya ili nao wakienda mashinani wawe na ufahamu wa kuwasaidia wasichana kuhusu maswala ya kiafya. Alisema utafiti uliofanywa majuzi umebainisha kuwa asilimia 65 ya wanawake na wasichana nchini hawana uwezo wa kununua sodo kila mwezi. Bunge la Vihiga kujadili iwapo mawaziri wanne watimuliwe au la MJADALA kuhusu hoja za kutimuliwa kwa mawaziri wa kaunti na kampeni ya kusimamishwa kwa serikali ya Kaunti ya Vihiga ni masuala ambayo yatateka hisia za madiwani leo Alhamisi watakaporejelea vikao baada ya likizo fupi. Hatua hiyo hata hivyo, ililaaniwa na viongozi wa makundi ya kutetea haki ya kijamii katika kaunti ya Vihiga ambao walisema italemaza shughuli katika serikali hiyo. Kulingana na Spika Murefu, kamati hiyo teule itapewa muda wa siku saba ambapo itawaita mawaziri hao wanne na kuwahoji zaidi kabla ya kuwasilisha ripoti yake katika bunge hilo la Vihiga lenye madiwani 38. Washukiwa 12 wa genge la Wakali Kwanza wajisalimisha VIJANA 12 wanaoshukiwa kuwa wa genge la ‘Wakali Kwanza’ wamejisalimisha kwa maafisa wa polisi Kaunti ya Mombasa. Vijana hao ambao wengi wao wako chini ya umri wa miaka 18 na wengine katika umri wa miaka ya 20 walijisalimisha katika kituo cha polisi cha Nyali wakiwa pamoja na Mwenyekiti wa Shirika la Msalaba Mwekundu. Akithibitisha tukio hilo, Kamanda wa Polisi wa kaunti ndogo ya Nyali Daniel Mumasaba alisema uchunguzi wa ndani utaanzishwa kwa waliojisalimisha. “Tulishirikiana na wazee wa mtaa pamoja na wakazi tukaanzisha msako ndiposa vijana hawa wameamua kujisalimisha na kuachana na maisha ya uhalifu,” akasema Bw Mumasaba. Genge la ‘Wakali Kwanza’ linaogofya sana katika maeneo ya Nyali, Kisauni, Likoni, Mvita na Bamburi ambapo wahalifu hao wanajulikana kwa kutisha wakazi. Wanajulikana zaidi kwa kuwapiga risasi na kuwadunga visu waathiriwa wakati wa ujambazi. “Nimeamua kujitokeza leo kwa kuwa tumehakikishiwa usalama wetu. Uhalifu umekuwa maisha yangu kwa zaidi ya miaka sita,” alisema Hamisi Mwalimu, mmoja wa waliojisalimisha. Kijana huyo mwenye umri wa miaka 27, analaumu maisha yake ya uhalifu akisema kisababishi kikuu ni kutengana kwa familia yake akisema amewahi kukamatwa mara moja na kufungwa katika Gereza la Shimo la Tewa, lakini baadaye akaachiliwa kwa dhamana ya pesa. “Nina mke na watoto wanne na ndiyo sababu kuu nimeamua kujisalimisha. Marafiki zangu wengi wameuawa wakati wengine bado wako kwenye maisha ya uhalifu. Natumai watapata njia ya kutoka kabla hawajachelewa,” alisema. Mwenzake Rajab Rama Konde ambaye anajulikana zaidi kama ‘One Man Army’ anasimulia jinsi alivyoachiliwa hivi karibuni kutoka jela. Amelaumu maisha yake ya uhalifu kwa uraibu wa dawa za kulevya. “Ninapoiba au kumuibia mtu ninachofanya na pesa hizo ni kununua dawa za kulevya,” alikiri. Rama anasema alianza kujihusisha na uhalifu wakati alikuwa na umri wa miaka 17. “Nimekamatwa mara mbili. Mara ya kwanza nilizuiliwa kwa miezi tisa katika Gereza la Shimo la Tewa na mara ya pili nilikuwa nikitumikia kifungo cha mwaka mmoja,” akasema. Kulingana na mwenyekiti wa Shirika la Msalaba Mwekundu mjini Mombasa, Mahmoud Noor, vijana zaidi ya 250 wamejisalimisha kufikia sasa na kusaidiwa kuanzisha miradi tofauti tofauti. “Tayari tumesaidia zaidi ya vikundi 11 ambapo wengine wamepokea pikipiki, vifaa vya uvuvi na wengine wamejitoza katika ufugaji wa kuku,” alisema. Bw Mumasaba alilaumu wazazi kwa kupuuza watoto wao na kuwaruhusu kujihusisha na maisha ya uhalifu. Kulingana na Bi Nzai, kijana huyo alikuwa anawatoroka polisi hao kwa vile hakuwa na barakoa. “Kitsao alikuwa anang’ang’ana kutoa barakoa yake mkobani lakini hakuwa anaiona. Wakati mmoja alitaka kutoroka lakini nikamwambia atulie na aitafute tu polepole,” akasimulia Bi Nzai. “Hata alipofanikiwa kuipata alikuwa bado anashindwa kuivaa na akaanza kulalamika kuwa moyo wake ulikuwa unapiga kwa kasi kuliko ilivyo kawaida. Alinishikilia kwa nguvu akisema moyo wake unadunda kwa kasi kisha akaanza kukohoa damu,” akasema. Alipandishwa pikipiki na kukimbizwa hospitalini na walipokuwa njiani, waliona gari la polisi mbele yao eneo la Kavunjeni likiwa limejaa watu waliokamatwa. Jamaa yake, Bw Stephen Wanje, alisema marehemu alikuwa anaugua ugonjwa wa kisukari na shinikizo la damu. Familia hiyo ililaumu polisi kwa ukatili ambao hufanya raia kuwaogopa hata kama hawana makosa au wakiwa na makosa madogo. Kamanda wa Polisi wa Kaunti Ndogo ya Kilifi Kaskazini, Jonathan Koech, alishauri familia hiyo iwasilishe ripoti rasmi kwa polisi ili uchunguzi ufanywe. “Ni muhimu upasuaji wa mwili ufanywe kwanza ili kujua chanzo cha kifo. Sisi kama polisi tunataka kufanya kazi yetu kwa kuheshimu haki za binadamu, na kama kuna yeyote aliye na malalamishi kuhusu dhuluma, inafaa apige ripoti,” akasema Bw Koech. Pia aliwataka raia wafuate sheria kila wakati ikiwemo zinazolenga kuzuia ueneaji wa virusi vya corona. Bi Tecla Katana, ambaye alimlea marehemu, alisema binti yake alikuwa mwenye bidii licha ya kuugua. Majaji wakemea Uhuru, wamzuia kujadili kesi, BBI MAHAKAMA ya Rufaa imewaonya vikali viongozi wakuu serikalini na wahusika wote katika kesi kuhusu mageuzi ya katiba kupitia mchakato wa maridhiano BBI dhidi ya kujadili kesi hiyo katika vyombo vya habari na kwenye mikutano ya hadhara. Rais wa Mahakama ya Rufaa Daniel Musinga, Jaji Roselyn Nambuye na Jaji Hannah Okwengu walimtaka Rais Uhuru Kenyatta aheshimu mahakama. “Tuheshiamaneni. Mahakama haifai kushambuliwa kiholela. Hii kesi haipasi kujadiliwa katika vyombo vya habari na kwenye mikutano ya kisiasa na mingine ya hadhara. Majaji watatoa uamuzi wa busara endapo kimya kitatanda katika hafla mbalimbali. Msishutumu idara ya mahakama,” alisema Jaji Musinga. Alieleza kwamba, hakuna haja ya kuwakekejeli majaji na kuwashutumu. Majaji hao walitoa agizo hilo baada ya kuombwa na wakili Ochiel Dudley waruhusu mawakili kuwasilisha kesi ya kutaka Rais Kenyatta achukuliwe hatua kali kwa kuonyesha madharau kwa korti alipozungumzia kesi hiyo wakati wa sherehe za Madaraka Kisumu Juni 1, 2021. Mavuno ya mahindi kupungua – utafiti WAKULIMA wa mahindi na wataalamu wa Kilimo katika eneo la Kaskazini mwa Bonde la Ufa, wameeleza wasiwasi wa kupata mazao haba msimu huu kutokana na kuchelewa kwa mvua huku asilimia kubwa ya mimea iliyopandwa wakati wa kiangazi ikinyauka. Kupungua kwa mvua kumelazimisha baadhi ya wakulima wa mahindi kupunguza eneo wanalopanda mmea huo kutoka hektari 92,500 hadi 77,225 katika kaunti ya Uasin Gishu. Kaunti hiyo ilipokea chini ya milimita 22.5 ya mvua wakati wa msimu wa upanzi mwezi Aprili. Wakulima wa mahindi hupanda mumea huo kati ya Februari na Aprili na kiangazi kinachoshuhudiwa kwa sasa kinahatarisha ukuzaji mahindi. “Kwa sababu ya uhaba wa mvua wakati wa msimu wa upanzi, ni asilimia 30 ya mbegu zilizomea na hali inaweza kuwa mbaya zaidi mvua ikikosa kunyesha,” alisema Joseph Kosgei, mtaalamu wa Kilimo anayehudumu Eldoret. Wizara ya Kilimo inabashiri kwamba mavuno ya mahindi yatapungua kwa asilimia 20 ya magunia 40 milioni yaliyotarajiwa kuvunwa. Uhaba wa mvua msimu wa upanzi na uvamizi wa viwavijeshi umelaumiwa kwa kupungua kwa mavuno ya mahindi. Shirika la Agricultural Information Network (GAIN), la wizara ya kilimo ya Amerika linabashiri kwamba mavuno ya mahindi, ngano na mchele yatapungua msimu huu kutokana na kupungua kwa eneo ambalo mazao hayo yanakuzwa dhidi ya ongezeko la mahitaji ya nafaka hizo zinazotumiwa na watu wengi kwa chakula. “Mavuno ya mahindi yanabashiriwa kupungua kwa tani 3.6 milioni 2019-20 kutoka 4.05 milioni mwaka wa 2018-19,” inaonya ripoti ya Amerika. Hali hii ya kupungua kwa mavuno pamoja na wakulima kukosa motisha kunakotokana na bei duni ya mahindi sokoni msimu uliopita. Kaunti ya Uasin Gishu ilizalisha magunia 4.5 milioni ya mahindi msimu uliopita lakini yanatarajiwa kupungua msimu huu mmea huo unaponyauka kwa sababu ya kiangazi. “Kiangazi kinachoendelea ni pigo kwa wakulima ambao watapata hasara zaidi iliyosababishwa na kupanda kwa bei za mbolea na mafuta,” alisema Jackson Kosgei kutoka Moiben kaunti ya Uasin Gishu. Katika kaunti ya Trans-Nzoia, mavuno ya mahindi yanatarajiwa kuwa magunia 4.7 milioni kutoka 5 milioni msimu uliopita huku baadhi ya wakulima wa mahindi wakigeukia kilimo cha miwa. Waziri wa kilimo wa kaunti hiyo Mary Nzomo alisema miwa imepandwa katika ekari zipatazo 5000 na nyingine 2000 zinatayarishwa kupandwa mumea huo hatua ambayo inatia wasiwasi. Duale aitaka serikali ya Korane iimarishe huduma Garissa Mbunge huyo ambaye alikuwa mstari wa mbele kumuunga mkono Bw Korane wakati wa uchaguzi mkuu wa mwaka wa 2017 sasa amebadilisha maoni yake. “Nilikuwa nikimuunga mkono Gavana Korane uchaguzi uliopita, kwa sababu nlimuamini ana uwezo wa kusaidia watu wa eneo hili. Lakini hiyo haifanyiki, huduma kwa wakazi wa huku zimezidi kuzorota,” Bw Duale, alisema katika mahojiano na stesheni moja eneo hilo. Mbunge huyo alitaja sekta ya afya na maji kuwa miongoni za huduma zilizoathirika zaidi. “Zaidi ya watu 21 wakiwemo wafanyikazi wa afya wamekufa kutokana na kirusi cha Korona sababu kuu ikiwa ukosefu wa oksijeni katika hospitali. Kulikuwa na maji katika kila sekta ya mji wa Garissa, leo mabomba ni kavu, ”alisema mbunge huyo. Wakati huo huo, Bw Duale alimsifu Gavana wa zamani wa Garissa Nathif Jama kwa suala la utoaji wa huduma. “Bw Jama alifanya kazi kubwa, aliboresha miundombinu ya huduma za afya. Dawa za matibabu zilipatikana katika sekta za vijijini. Lakini leo akina mama katika kitengo chetu cha ugatuzi wanabeba vifaa vyao wenyewe kutoka nyumbani wanapokwenda kwenye wodi za akina mama, ” Bw Duale akasema. Mbunge huyo aliweka wazi kuwa hatowania utawala wa serikali mwaka wa 2022. Uhasama wa kisiasa wa Sang na Cherargei wazuka tena mbele ya kamati ya seneti MALUMBANO makali yalizuka Alhamisi kati ya Gavana wa Nandi Stephen Sang’ na seneta wa kaunti hiyo Samson Cherargei kufuatia madai kuwa serikali ya kaunti hiyo ilitumia Sh1.39 bilioni kutekeleza miradi ghushi. Kulingana na ripoti ya Mkaguzi Mkuu wa Hesabu za Nancy Gathungu serikali ya kaunti ya Nandi ilikamilisha mradi kati ya miradi 410 iliyoratibiwa kutekelezwa katika mwaka wa kifedh wa 2018/2019. “Kutotekelezwa kwa miradi kulihujumu utekelezaji wa Mpango wa Maendelo wa Kaunti ya Nandi na Ruwaza ya Maendeleo ya 2030 nchini,” ilisema ripoti hiyo iliyokuwa ikikaguliwa jana na Kamati ya Seneti kuhusu Uhasibu (CPAIC). Akirejelea ripoti hiyo Seneta Cherargei ambaye ni mwanachama wa kamati hiyo alidai kuwa kutotekelezwa kwa miradi iliyoratibiwa kwenye mpango wa maendeleo katika kaunti ya Nandi ni njia mojawapo “ambapo magavana hutumia kuiba pesa za umma.” “Bw mwenyekiti ni mojawapo ya njia wanatumia magavana kuiba pesa za umma. Iweje kwamba wakaguzi wa hesabu waliweza kuthibitisha utekeleza wa mradi mmoja pekee kati ya 410 ilhali Sh1.39 bilioni zilitengewa mpango huo?” akauliza Bw Cherargei. Kauli hiyo ilimkasirisha Gavana Sang’ ambaye alidai seneta huyo alitoa madai hayo kutokana na chuki na nia ya kumharibia sifa ili kumwangusha kisaisa. “Ni haki kwa Seneta wangu kutoa madai ya uwongo mbele ya kamati kama hii. Bw Mwenyekiti mbona unamruhusu mwenzenu kuniharibia jina kwa kuniita mwizi ilhali hana mamlaka ya kuthibitisha madai hayo. Kamati kama hii haifai kugeuzwa kuwa jukwaa la kuendeleza siasa za kuchafuliana majina,” Bw Sang’ akamwambia mwenyekiti wa CPAIC Ochilo Ayacko, huku akionekana mwenye hasira. Hapo ndio Bw Ayacko ambaye ni Seneta wa Rongo aliingilia kati na kutuliza hali kwa kuaamuru kwamba maafisa wa Bi Gathungu walirejee nyanjani katika kaunti ya Nandi na wathibitishe “hali ya miradi hiyo wakati huu.” Katibu huyo alisema ni kinaya kwa wanasiasa hao kulalamikia hatua ya Rais Uhuru Kenyatta kupanua juhudi za kuleta amani na uthabiti wa kisiasa nchini, ilhali juhudi kama hizo ndizo zilibuni muungano kati ya Rais na Dkt Ruto mnamo 2012. “Rais ameamua kuwafikia viongozi wengine ili kuleta umoja kamili nchini. Sababu kuu ni kuwa handisheki ya kwanza kati yake na Dkt Ruto ilizishirikisha jamii za Wakikuyu na Wakalenjin pekee,” akasema Bw Tuju. Katibu alieleza kuwa yeyote anayepinga juhudi hizo si mzalendo, akisema yeye ni mwathiriwa wa moja kwa moja wa ghasia za baada ya uchaguzi. “Nimekumbana na kila aina ya changamoto zinazohusiana na chuki za kisiasa. Mamangu ameelekezewa kila aina ya matusi kutokana na msimamo wangu kisiasa. Jamaa yangu mmoja alikatwa mkono wake huku mwingine akiuawa. Hata hivyo, niliyasahau hayo yote baada ya Rais kubuni handisheki na Bw Raila Odinga,” akaeleza. Wanasiasa katika mrengo huo wamekuwa wakiwalaumu viongozi wakuu wa chama hicho akiwemo Bw Tuju, Naibu Mwenyekiti David Murathe, Mbunge Maalum Maina Kamanda kati ya wengine kwa “kukiteka” na kufanya maamuzi ya kuwafurusha bila kuzingatia taratibu zifaazo. Wabunge waasi walijipata pabaya baada ya kufurushwa kutoka kamati mbalimbali za Bunge la Kitaifa kama “adhabu” ya kujihusisha na Dkt Ruto na kukaidi agizo la Rais Kenyatta kutoendeleza kampeni za 2022. Mrengo huo umekuwa ukiwalaumu viongozi hao kwa “kumpotosha” Rais Kenyatta kuhusu uthabiti wa chama na masuala yanayowaathiri Walenya. Kwenye mahojioano na runinga moja majuzi, Dkt Ruto alitaja Jubilee kuwa “chama kilichovurugika baada ya kutekwa na viongozi wachache wabinafsi.” “Huwa tunashangazwa na baadhi ya maamuzi tunayoshuhudia. Kwa mfano, hakujakuwa na mkutano wowote wa chama kujadili kuhusu muungano wa kisiasa na ODM. Hili ndilo limezua uasi uliopo,” akasema Dkt Ruto. Wanasiasa hao wameapa kuonyesha Jubilee kivumbi kwenye uchaguzi mdogo wa eneo la Kiambaa, Kaunti ya Kiambu, unaotarajiwa kufanyika Julai 15. Wanafunzi wanane katika kituo cha kurekebisha tabia wapata ufadhili waendelee na elimu ya upili WANAFUNZI wanane katika kituo kimoja cha kurekebisha tabia katika Kaunti ya Nairobi waliofanya vizuri katika mtihani wa KCPE 2020 wamepata ufadhili wa masomo katika shule za upili. Ufadhili huo umetolewa na Kituo cha Mukuru Promotion Centre (MPC) kinachosimamiwa na Sisters of Mercy-Kenya Province. Akiongea na Taifa Leo mnamo Jumanne, Mkurungezi Mkuu wa MPC, Mtawa Mary Killeen alisema watoto hao ni wa Kituo cha Mary Immaculate (MIRC) kilichoko South B, kaunti ndogo ya Starehe. Aidha, mtawa Killeen aliongeza kwamba wanafunzi waliobahatika na ufadhili huo ni mseto wa waliosemea katika shule za msingi za St Catherine, St Paul na St Peter. Vile vile, Mtawa Killeen alikariri kwamba MPC itagharimia karo ya wanane hao kusoma kutoka Kidato cha Kwanza hadi Kidato cha Nne. “Kituo cha MPC hulenga kuinua elimu ya watoto werevu wasiobahatika kwa jamii kupitia kuwasomesha kwa kugharamia karo yao katik shule ya upili,” Mtawa Killeen alisema. Kando na hayo, wanafunzi saba miongoni mwa wote wanane walipata kati ya alama 257 na alama 372 huku mmoja akipata alama 223. Kutokana na mazingira ya wanakotoka watoto hao, kituo cha MPC kilisimamia pia malezi na urekebishaji tabia wakikakaa katika kituo cha MIRC. “Huku wakisomea katika shule za msingi tajika, watoto hawa walikuwa wakiishi katika kituo chetu cha MIRC na kupata ushauri nasaha pia,” Mtawa Killeen akaongeza. Kadhalika, mtawa Killeen alisema MPC ina nafasi zaidi kwa wanafunzi wengine wakati watahiniwa wa KCPE kutoka shule nne katika maeneo ya Mukuru, zinazofadhiliwa na kituo cha MPC, wanaposubiri kupokea barua za kujiunga na shule za upili. Hoja hiyo ilipitishwa licha ya madai kutoka kwa baadhi ya viongozi wa kaunti ya Nakuru kwamba serikali hiyo aliwatupa watoto chokoraa katika msitu wa Chemususu kusudi mji wa Nakuru upata hadhi hiyo mpya. Maseneta wanachama wa Kamati hiyo, inayoongozwa na Seneta wa Homa Bay Moses Kajwang, walisema licha ya kutolewa kwa madai hayo, mji wa Nakuru umetimiza masharti yote ya kupindisha hadhi kuwa jiji. “Tumetembelea mji wa Nakuru na kugundua kuwa umetimiza sifa zote zinazohitajika kwake kupandishwa hadhi. Kwa hivyo, kamati yangu imeidhinisha kuwa mji wa Nakuru upewe nafasi ya kuwa jiji,” akasema Bw Kajwang’. Kwa hivyo, sasa Rais Kenyatta atahitajika kuupa mji wa Nakuru hati ya kupanda cheo kwa mujibu wa sehemu ya 7 ya Sheria kuhusu Miji na Majiji. ICJ, Linda Katiba zashambulia Uhuru TUME ya Kimataifa ya Wanasheria (ICJ) na vuguvugu la Linda Katiba zimemkashifu Rais Uhuru Kenyatta kwa kile zilisema ni hatua yake ya kuingilia uhuru wa Idara ya Mahakama. Kupitia taarifa aliyotoa Alhamisi mwenyekiti wa ICJ tawi la Kenya Kelvin Mogeni alisema matamshi ambayo Rais Kenyatta alitoa wakati wa sherehe za Madaraka Dei jijini Kisumu, Jumanne pia ni tisho kwa maafisa wa idara ya mahakama akiwemo Jaji Mkuu Martha Koome. “Tunasema kuwa matamshi hayo ni hujuma kwa uhuru wa idara ya mahakama na yanalenga kutisha na kudunisha hadhi ya nguzo hiyo ya serikali. Tungependa kusisitiza kuwa kauli ya Rais ilikuwa ni ya kushusha hadhi ikizingatiwa kuwa ilitolewa wakati wa sherehe za kitaifa,” akasema. Kwa upande wake, Linda Katiba ilisema mwenendo wa Rais Kenyatta wa kushambulia majaji na kukaidi maamuzi yao ni sawa na “kutangaza mapinduzi ya idara hiyo.” “Bila kujali kile ambacho mtu anafikiri kuhusu suala lililo mbele ya mahakama, hakuna aliye na ruhusa ya kushambulia au kutisha majaji. Hatua kama hiyo inashusha hadhi na heshima ya idara ya mahakama na hata usalama wa maafisa wa mahakama,” likasema kundi hilo linalopinga mchakato wa mageuzi ya Katiba. Bw Mogeni alimtaka Rais Kenyatta kujishughulisha na majukumu yake ya uongozi na akome kabisa kutoa matamshi yanayolenga kuhujumu mamlaka ya idara ya mahakama. “Aidha, tunamwonya kabisa Rais kulizingumzia suala hilo ambalo sasa liko mbele ya Mahakama ya Rufaa,” akaongeza. ICJ ilimtaka Rais Kenyatta kuwasilisha malalamishi yoyote dhidi ya afisa yeyote wa mahakama kwa kufuata utaratibu unaofaa ikiwa anahisi kukwazwa na uamuzi wa Mahakama Kuu wa kuharamisha Mswada wa Mageuzi ya Katiba kupitia mpango wa maridhiano (BBI). Katiba hotuba yake wakati wa maadhimisha ya Madaraka Dei ya 58 jijini Kisumu Rais Kenyatta alisema uhuru wa mahakama ni tishio kwa uthabiti wa taifa. “Mahakama sasa imevuka mipaka na inatisha kuwapokonya raia uhuru wao wa kutekeleza haki yao ya kidemokrasia. Inataka kuvuruga uwezo wa wananchi kufanya maamuzi kuhusu jinsi ambavyo wangetaka kutawaliwa na kujitolea kwa kupata suluhu kwa fujo ambazo zimekuwa zikigubika taifa hili kila baada ya uchaguzi,” akasema Rais Kenyatta akihutubu katika uwanja mpya wa Kimataifa wa Michezo wa Jomo Kenyatta katika eneo la Mamboleo, Kisumu. Nyumba za kisasa kujengwa Ruiru na Thika WAKAZI wa Ruiru watanufaika kwa ujenzi wa nyumba 500 eneo la Majengo karibu na soko kuu la eneo hilo. Gavana wa Kiambu, Dkt James Nyoro, alieleza kuwa mji wa Ruiru unastahili kujengwa nyumba za kisasa kutokana na ongezeko la watu. Alieleza kuwa nyumba za hapo awali zilijengwa zaidi ya miaka 50 iliyopita na kwa hivyo tayari zimepoteza umuhimu wake. Wakati huo pia alieleza kuwa nyumba zote zilizojengwa na manispaa ya hapo awali ya Thika, zitafanyiwa ukarabati ili ziwe katika hali ya kisasa. Nyumba hizo in zile za Depot, na Jamafosa zilizoko mjini Thika. “Tunaelewa nyumba hizo zilijengwa zamani na kwa hivyo zimepoteza uzuri wake. Kwa hivyo ni vyema kujenga nyingine mpya za kisasa,” alisema Dkt Nyoro. Alitoa wito kwa wawekezaji wajitokeze mjini Thika ili waweze kupata nafasi ya kujenga nyumba katika ardhi ya ekari 23. Aliyasema hayo mjini Thika mnamo Alhamisi alipohudhuria hafla iliyojumuisha zaidi ya vyuo vya masomo 10 vilivyofika katika uwanja wa Mama Ngina ili kuonyesha baadhi ya kozi wanazosoma kwa mwongozo unaotangazwa kama (Smart Education Expo), iliyohudhuriwa na vyuo tofauti na wawakilishi wao. Zaidi ya vyuo vya mafunzo 10 vilihudhuria ikiwemo Mount Kenya, Zetech, na Cascade miongoni mwa vingine. Alisema wanafunzi wengi waliokamilisha elimu ya sekondari walitarajiwa kuhudhuria hafla hiyo ili wapate mwongozo wa kujichagulia masomo watakayochagua watakapojiunga na vyuo hivyo. Alithibitisha kuwa kwa mwaka mmoja na nusu uliosalia serikali ya Kaunti ya Kiambu itafanya juhudi kuona ya kwamba mji wa Thika iumepiga hatua ili kuona ya kwamba Ajenda Nne muhimu za serikali ya kitaifa ambapo ujenzi wa nyumba mpya unahusika, zinatimizwa kabla ya mwaka mmoja na nusu ujao. Munyalo alishtakiwa kwa mauaji ya mtu mmoja aliyekuwa na umri wa miaka 28 na akatambuliwa kuwa ni Morris Kimathi. Tukio hilo linasemekana kutokea mnamo Mei 16 katika barabara ya Bula Sheikh ndani ya maskani ya burudani wakati Afisa Munyalo na maafisa wengine walikuwa wakipiga doria katika mji huo saa za jioni wakati wa kafyu. Sababu kuu ya kile kilichotokea wakati wa tukio hilo bado haijajulikana. Afisa huyo alikamatwa mara moja baada ya wakazi kuandamana katika mji wa Garissa, Jumatatu, Mei 17. Afisa Munyalo alifikishwa mbele ya korti siku ya Alhamisi, Mei 20, ambapo Idara ya Upelelezi wa Makosa ya Jinai (DCI) kuomba muda zaidi wa uchunguzi na afisa huyo kuzuiliwa katika Kituo cha Polisi cha Madogo akisubiri uchunguzi. Walakini, upande wa mashtaka leo ulikuwa umepinga dhamana ikisema kuwa iwapo mshtakiwa ataachiliwa atakua tishio kubwa kwa usalama wake na wengine. Lakini jaji huyo alipinga ombi hilo na kutaja kuwa sio sababu tosha ya kumnyima mshtakiwa dhamana. “Idara ya upelelezi wa jinai (DCI) inachunguza baadhi ya vituo vya afya ambavyo vimekuwa vikitoa chanjo ya Covid-19 kwa watu na kuwatoza. Ningependa kuwatahadharisha Wakenya kuwa shughuli hiyo ni haramu na huenda baadhi yao wanawadunga maji na kuwatoza fedha,” akasema Bw Kagwe. Waziri alisema hayo wakati ambapo Wizara ya Afya inakabiliana na changamoto za kupata shehena nyingine ya chanjo ya AstraZeneca kwa ajili ya utoaji wa chanjo hiyo kwa Wakenya waliopata chanjo ya kwanza. Kufikia Ijumaa ni watu 1,386 walikuwa wamepata awamu ya pili ya dozi ya AstraZeneca kote nchini. Miongoni mwao ni wahudumu wa afya 1,202 maafisa wa usalama 69 walimu 20 na watu 11 wenye umri wa miaka 58 na zaidi. Huku serikali ya Kenya ikikabiliwa na uhaba wa chanjo ya corona takwimu za wizara zinaonyesha kaunti za magharibi mwa Kenya zikiongozwa na Kisumu zimekuwa zikiandikisha idadi za juu za maambukizi ya virusi vya corona. Wazee watakasa madhabahu ya Agikuyu ZAIDI ya wazee 2,000 jana walikongamana katika madhabahu ya Mukurwe wa Nyagathanga, Kaunti ya Murang’a, kuitakasa baada ya kutumika mwezi uliopita kumtawaza Spika Justin Muturi kama msemaji wa ukanda wa Mlima Kenya. Kulingana na mwenyekiti wa Baraza la Wazee la Jamii ya Agikuyu (KCE), Bw Wachira Kiago, wazee walioshiriki kwenye hafla hiyo walitoka katika kaunti za Lamu, Nyeri, Kirinyaga, Embu, Meru, Nakuru, Laikipia, Tharaka Nithi na Meru. Wazee hao walipewa hifadhi na Gavana wa Murang’a, Mwangi wa Iria. Hata hivyo, ni wazee 30 pekee waliohusika katika utoaji wa matambiko maalum. Hafla hiyo ilianza mwendo wa saa kumi na nusu alfajiri. Bw Kiago alisema kuwa lengo kuu la utakasaji huo linafuatia kutawazwa kwa Bw Muturi katika eneo ambalo hutumika kuendesha maombi na masuala ya kitamaduni ya jamii. Alfasiri kutawazwa kwa Bw Muturi, ambaye ndiye Spika wa Bunge la Kitaifa kama shughuli ya kisiasa ambayo kamwe hailingani na taratibu zinazofaa kuandaliwa katika eneo hilo. Eneo hilo linaaminika kuwa asili ya jamii ya Agikuyu. Shughuli ya utakasaji ilihusisha kuchinjwa kwa mbuzi kadhaa, utengenezaji wa pombe ya kitamaduni aina ya ‘Muratina’ na kusafisha madhabahu hayo kwa matumbo ya mbuzi hao. Hata hivyo, Mzee Kung’u Muigai, aliyeongoza shughuli za kumtawaza Bw Muturi, alipuuzilia mbali hafla hiyo, akisema eneo hilo si mahali pa kuendeshea maombi. “Eneo hilo ndilo chimbuko la wazazi wetu. Hakuna kosa lolote kwa watoto kuwapeleka marafiki wao nyumbani kwa wazazi wao. Tulienda nyumbani kujadili masuala ya kitamaduni wala si ya kisiasa. Hatukumfanya Bw Muturi kuwa kiongozi wa kisiasa, bali tulimfanya kiongozi wetu kutusaidia kuwafikia wenzetu katika eneo la Mlima Kenya Mashariki,” akasema Mzee Muigai, kwenye mahojiano na Taifa Leo. WAFANYABIASHARA waliozuiwa kuendesha biashara zao katika bustani ya Mama Ngina sasa wana matumaini baada ya mfanyabiahara na rafiki wa karibu wa Gavana wa Mombasa, Bw Suleiman Shahbal kuwaahidi kutatua suala hilo. “Tuko zaidi ya wafanyabiashara 350 hapa, lakini kila siku tunakosa riziki yetu kisa na sababu tumefungiwa nje ya mahali tulikuwa tukiendeleza biashara zetu. Tunaumia sana na tumejaribu kutoa wito mara kadhaa lakini hakuna anayetujali wala kutupa majibu,” akasema msimamizi wao Bw Salim Bawazir. Bustani hiyo ya Mama Ngina ilifungwa mwezi wa Mei, pamoja na sehemu nyingine za nchi kutokana na juhudi za kupunguza kusambaa kwa Covid-19. “Tunaona sehemu nyingine zishafunguliwa na wanaendeleza biashara zao. Lakini sisi tunashangaa mbona hapa mpaka sasa kumefungwa,” akalalamika. Wafanyabiashara hao hujishughulisha na uuzaji wa vyakula, bidhaa na nguo za utamaduni. “Watoto wamerudi nyumbani kwa likizo ndogo. Hatujui na hali hii ngumu tutawalisha vipi. Wakirudi shule watataka karo za shule. Tunaomba kama wananchi wa Kenya tuangaliwe na turuhusiwe kuendeleza biashara zetu,” akasema mfanyabiashara mwingine Asha Chengo. Wafanyabiashara 350 walikuwa wamechaguliwa hapo awali kuwa ndio watakaoruhusiwa kuendeleza biashara zao katika bustani hiyo. “Leo (Jumamosi) asubuhi, wanamgambo wawili wa kundi la al-Shabaab walipigwa risasi na kuuawa na vikosi vya usalama vinavyoendesha Operesheni ya Linda Amani katika msitu wa Boni. Operesheni hiyo bado inaendelea katika msitu huo,” akasema Bw Macharia. Aliwaomba wananchi kuwa macho na kuripoti mtu yeyote wanayetilia shaka mienendo yake kwa vikosi vya usalama. Duru za kiusalama ziliiambia Taifa Jumapili kwamba kisa hicho kilifanyika mwendo wa kumi kasorobo alfajiri. Viongozi wataka kaunti 8 za Mashariki kuungana BAADHI ya wanasiasa kutoka kaunti nane za uliokuwa mkoa wa mashariki Kenya wanataka eneo hilo kuungana kisiasa kabla ya uchaguzi mkuu wa 2022. Wakiongozwa na Gavana wa Meru Kiraitu Murungi na mwenzake wa Machakos Alfred Mutua, viongozi hao wanasema kwamba kuungana kwa eneo hilo kisiasa kutawapa wakazi nafasi ya kutetea maslahi yao katika serikali ya kitaifa. Mkoa wa Mashariki uliohusisha kaunti kaunti za Meru, Marsabit, Isiolo, Embu, Machakos, Kitui Makueni na Tharaka Nithi ambayo ilibuniwa chini ya mfumo wa utawala wa ugatuzi. Wakizungumza Ijumaa katika eneo la Kiagu, Imenti ya Kati kaunti ya Meru, magavana hao walisema kwamba vyama vya kisiasa vilivyo na mizizi eneo hilo vinapaswa kuungana ili liwe na nguvu kwenye uchaguzi mkuu ujao. “Tunahitaji muungano mkubwa ambao utaleta pamoja kaunti nane za mashariki ya Kenya ambao utatusaidia kutoa mgombeaji mwenye nguvu wa urais kwenye uchaguzi mkuu ujao,” alisema Gavana Mutua. Kulingana na takwimu za IEBC, kuna zaidi ya wapigakura 3 milioni waliosajiliwa katika kaunti hizo nane. Bw Kiraitu alisikitika kwamba kwa muda mrefu, eneo la mashariki ya Mlima Kenya limechukuliwa kama mgeni katika siasa za nchi tangu uhuru. Gavana huyo wa chama cha Jubilee ametangaza azma ya kuunda chama cha eneo la Mlima Kenya mashariki atakachotumia kwenye uchaguzi mkuu wa 2022. Gavana Mutua ni kiongozi wa chama chake cha Maendeleo Chap Chap na ametangaza kuwa atagombea urais kwenye uchaguzi mkuu wa 2022. “Tumechoka kuwa watazamaji na kuchukuliwa kama wageni katika ngoma ya siasa kwa miaka mingi. Wakati huu, eneo la mshariki ya mlima limefungua macho na tuko tayari kuungana na wenzetu kama Mutua, Kalonzo Musyoka (kiongozi wa chama cha Wiper) Charity Ngilu (Narc) na vyama vingine ambavyo vinatetea maslahi yetu ya kisiasa kwa kuwa sasa tunafufua chama chetu,” alisema Bw Kiraitu. Kabla ya uchaguzi mkuu wa 2017, Bw Kiraitu alikuwa akiongoza chama cha Alliance Party of Kenya (APK) ambacho ni moja ya vilivyovunjwa kuunda chama cha Jubilee. Mnamo Jumatano, Bw Kiraitu alitangaza kuwa Jubilee imekufa kaunti ya Meru na akafichua kuwa ataunda chama cha kisiasa atakachotumia kwenye uchaguzi mkuu wa 2022. Magavana hao walikuwa wameandamana na wabunge na madiwani kadhaa katika mazishi ya Eunice Karegi aliyekuwa MCA katika bunge la kaunti ya Meru. Kauli yao inajiri wakati mzozo umezuka kati ya viongozi wa eneo la Mlima Kenya mashariki na Mlima Kenya magharibi kufuatia kutawazwa kwa Spika wa Bunge Justin Muturi kuwa msemaji wa eneo hilo. Wito wazee wa nyumba 10 walipwe kusambaza kadi za Huduma Namba WAKAZI wa Mtondia na Kibarani, Kaunti ya Kilifi wameitaka serikali ya kitaifa kuwalipa wazee wa nyumba kumi ili kuwawezesha kutekeleza vilivyo shughuli ya kusambaza kadi za Huduma Namba. Wazee hao wa nyumba kumi wanazunguka vijijini wakiwapa wananchi kadi zao za Huduma. Kulingana na wakazi hao, hatua hiyo itawapunguzia mzigo wa kutozwa ada na wazee hao wa nyumba kumi kabla ya kupewa kadi zao za Huduma. Wakizungumza na Taifa Leo wakazi hao walilalamikia hatua ya wazee wa nyumba kumi kuwatoza ada ilhali kadi hizo za Huduma zinapaswa kupeanwa bila malipo na kusema ilikuwa ni dhuluma. Kwa upande wake naibu kamishna wa Kilifi Kaskazini Bw Josphat Mutisya alisema wazee wa nyumba kumi hawastahili kuitisha pesa wanapopeana kadi hizo . Bw Hamisi Ali alisema kuwa wakazi wanatozwa kati ya Sh20 na Sh30. “Huwezi kumtuma mwananchi kazi kubwa kama hii ambayo inasimamiwa na serikali kuu bila kumwezesha kutekeleza jukumu hilo. Wananchi wamekataa kulipa na kadi za huduma namba bado ziko katika ofisi na wahusika hawajazipata hadi wa leo,”akasema. Alisema wazee hao hung’ang’ana kuhakikisha kuwa serikali kuu inatimiza malengo yake kwa mwananchi na itakuwa bora iwapo watasaidiwa katika majukumu yao. Bi Beatrice Mwinga alieleza kuwa wazee wa nyumba kumi hubaki na kadi hizo wakazi wakikosa kuwapa pesa. Mke na mwanawe Matasi kufanyiwa upasuaji Jumatatu KIPA nambari moja wa zamani wa Harambee Stars, Patrick Matasi amefichua kuwa mkewe na mwanawe wa kiume watafanyiwa upasuaji Juni 7. Mchezaji huyo wa zamani wa AFC Leopards, Posta Rangers na Tusker, ambaye tangu Oktoba 2018 amekuwa akichezea miamba wa Ethiopia Saint George, alihusika katika ajali mbaya ya barabarani akiwa na familia hiyo yake mnamo Juni 1. Gurudumu la gari lake lilipasuka gurudumu katika eneo la Lessos mjini Kapsabet katika Kaunti ya Nandi na kubingiria mara kadhaa wakirejea mjini Nairobi kutoka nyumbani katika kaunti ya Kakamega. Hazina ya NG-CDF kufadhili elimu ya wanafunzi vyuoni WANAFUNZI wa vyuo kutoka Thika wamehimizwa kujikusanya katika makunddi ili wanufaike na fedha za hazina ya kitaifa ya ustawi wa maeneobunge (NG- CDF). Walishauriwa kuwa wabunifu katika kozi wanazofanya ili watakapokamilisha masomo waanze kujitegemea kwa kujiajiri. Mbunge wa Thika, Bw Patrick ‘Jungle’ Wainaina, alisema Jumamosi mjini Thika kwamba, tayari Sh4.5 milioni zimetengwa ili kutolewa kwa wanafunzi ambao tayari wako na makundi, kwa lengo la kujiendeleza katika kazi tofauti. Aliwashauri wanafunzi wanaokamilisha masomo vyuoni kuwa na maono ili wawe waajiri baada ya kujiimarisha kwenye biashara zao. Aliyasema hayo mnamo Jumamosi mjini Thika katika hafla ya wanafunzi ya maonyesho ya bidhaa tofauti wanazotengeneza na kuzitumia wakiwa vyuoni. Zaidi ya vyuo 15 vilishiriki kwenye hafla hiyo iliyofana sana. Baadhi ya vyuo vilivyohudhuria hafla hiyo ni Mount Kenya, Zetech, Cascades, Kenya Institute of Management ( KIM), na Kenya Business and Counseling miongoni mwa vingine. Baadhi ya kozi zinazoendeshwa kwenye vyuo hivyo ni uokaji wa keki, ushonaji wa nguo, ususi, ujenzi, masomo ya umeme, na mengine mengi. Wanafunzi wengi waliridhika na mawaidha waliyopokea kutoka kwa washika dau wote waliohudhuria hafla hiyo wakisema watajiunga kwa vikundi ili wanufaike na fedha za maendeleo za NG- CDF. Muungano wa kaunti umekufa MUUNGANO wa kiuchumi wa kaunti za Kaskazini mwa Bonde la Ufa (NOREB), uliopigiwa upatu kubadilisha chumi za eneo hilo, sasa unaelekea kufa. Licha ya kwamba ulibuniwa kuvutia wawekezaji wa kimataifa na wa humu nchini ili kuinua kilimo, muungano huo sasa haupo hai na hata sekretariati yake haitekelezi jukumu lolote. Imebainika kwamba kaunti saba zilizotia saini mkataba wa kuingia kwenye muungano huo tayari zimejiondoa na kuacha tu Uasin Gishu. Kaunti hizo ni Samburu, Baringo, Turkana, Nandi, Pokot Magharibi, Trans-Nzoia na Elgeyo-Marakwet.Gavana wa Nandi, Stephen Sang’, alikiri kwamba Noreb inakabiliwa na changamoto za kufaulisha baadhi ya miradi iliyokumbatia mwanzoni kutokana na ukosefu wa kifedha. Bw Sang hata hivyo, alikanusha vikali kwamba kaunti yake imejiondoa Noreb kutokana na hali kwamba pia ipo katika muungano wa kiuchumi wa kaunti za Ziwa Viktoria (LREB). Mzozo kuhusu mpango wa kukabidhi Mumias Sugar usimamizi mpya MPANGO wa kukabidhi msimamizi mpya wa kiwanda cha sukari cha Mumias kinachozongwa na matatizo ya kifedha, umeibua mgawanyiko tena kati ya wanasiasa kutoke eneo la Magharibi. Kampuni ya Devki wiki jana ilijiondoa katika mpango wa kuchukua usimamizi wa kiwanda hicho kutokana na pingamizi za wanasiasa hasa Seneta wa Kaunti ya Kakamega Cleophas Malala. Ingawa wengi wa wanasiasa wamekuwa kimya kuhusu hatima ya kiwanda hicho kwa zaidi ya mwaka mmoja na nusu, mpango wa kukabidhi Devki usimamizi huo, umeibua cheche kali kati ya wabunge wa vyama vya ODM, ANC na Jubilee. Kutokana na hilo, mbunge wa Lugari, Bw Ayub Savula jana alisema amefaulu kuwafikia wanasiasa wote na wanapanga kuandaa mkutano na Waziri wa Kilimo, Bw Peter Munya na Afisa Mkuu Mtendaji wa benki ya KCB ambayo ni mrasimu, Joshua Oigara wiki hii kujadiliana kuhusu suala hilo la usimamizi mpya wa kiwanda hicho. Gavana wa Kakamega, Wycliffe Oparanya naye ametofautiana na msimamo wa Bw Malala, akisema KCB ina haki ya kukabidhi msimamizi mpya kiwanda hicho ili kuendeleza juhudi za kukifufua. Hoteli iliyovamiwa na magaidi yauzwa MMILIKI wa Hoteli ya Paradise Beach ambayo ilishambuliwa kwa bomu na magaidi wanaohusishwa na Al Qaeda mwaka wa 2002, ameamua kuiuza kutokana na hasara. Stakabadhi zilizoonwa na Taifa Leo zinaonyesha kuwa hoteli hiyo iliyokuwa ya kifahari inauzwa kwa Sh800 milioni baada ya kupoteza biashara kwa miaka 21 kutokana na uvamizi huo.Hoteli hiyo imejengwa katika ardhi ya ekari 20 eneo la Kikambala, Kaunti ya Kilifi, mita 100 kutoka Bahari ya Hindi. Hoteli hiyo yenye vitanda 340 ilianza kupata hasara baada ya shambulio la kigaidi lililosababisha vifo vya zaidi ya watu 13.Katika mahojiano ya awali na Taifa Leo, msamimzi wa hoteli hiyo, Bw Yehuda Sulami alisema hoteli hiyo ilianza kupoteza biashara baada ya kuvamiwa na magaidi. Bw Sulami ambaye pia ni mwenyekiti wa kampuni ya Simba Group Kenya alisema bomu hilo lilivuruga biashara katika hoteli hiyo ambayo ilitegemea watalii kutoka Israeli, Ujerumani, Ufaransa, Italia na nchi nyingine za Ulaya.’Jitihada za kufufua hoteli hii hazijazaa matunda. Hatuna budi ila tumelazimika kuiuza,’ alisema. Kwa miaka mingi, usimamizi wa hoteli hiyo umejaribu kufufua biashara hiyo kwa kushawishi watalii wa ndani lakini juhudi hizo hazijafaulu.Kulingana na Bw Sulami, Wazungu waliacha kumiminika katika hoteli hiyo kwa kuhofia kulengwa na magaidi. Shambulio hilo la kigaidi lilisababisha ndege za kukodisha kutoka Uropa, ambazo zilikuwa zikileta hadi wageni 270 kwa kila ndege, kupunguza kabla ya kusimamisha huduma huku hoteli hiyo ikibaki ikihangaika kutafuta watalii wa ndani.Katika jaribio la kurudisha umaridadi wake, zaidi ya Sh300m zimetumika kuikarabati hoteli hiyo lakini kwa sababu ya ukosefu wa wateja, imebaki mahame. Hoteli hii ni moja ya hoteli katika eneo la Pwani ambazo zimeteseka kwa sababu ya vitisho vya ugaidi.Wakati hoteli nyingine zimenusurika vitisho na zinajitahidi kubaki katika biashara, hoteli hii inayomilikiwa na raia huyo wa Israeli imeamua kujiondoa kwenye soko la utalii la Kenya. Shambulio hilo la kigaidi la Al Qaeda la Novemba 28, 2002 lilitokea wakati mshambuliaji wa kujitoa mhanga alipolipua hoteli hiyo na kuwaua Wakenya na wageni wakiwemo raia wa Israeli. Tanzania kuanza zoezi la utoaji chanjo dhidi ya gonjwa la corona TANZANIA inajiandaa kuanza shughuli ya utoaji chanjo ya Covid-19 baada ya jopo la wataalamu kuwasilisha ripoti inayotoa mwongozo wa jinsi zoezi hilo litaendeshwa. Kabla ya kifo cha aliyekuwa Rais John Pombe Magufuli, Tanzania ilikataa kuagiza aina zozote za chanjo ya ugonjwa huo ikitilia shaka usalama wazo.Lakini mnamo Aprili Rais Samia Suluhu Hassan alibuni kamati ya wataalamu kuchunguza hali ya janga la Covid-19 nchini humo na kutoa mwelekeo kuhusu namna ya kukabiliana nalo. Miongoni mwa mapendekezo mengine, kamati hiyo iliyoongozwa na Profesa Said Aboud ilipendekeza kwa serikali ilitoa nafasi kwa watu kupewa chanjo kwa hiari na serikali irejelee mtindo wa kutoa takwimu kuhusu idadi ya maambukizi kila siku. Mnamo Jumamosi, jopo hilo liliwasilisha ripoti nyingine inayoelezea jinsi Tanzania inaweza kupata rasilimali za kutumia katika mpango wa kudhibiti msambao wa Covid-19. Vile vile, ripoti hiyo iliwasilishwa kwa Rais Suluhu, ilisheheni mkakati wa utoaji chanjo. “Kamati hiyo ilishauri kwa fedha zitafutwa kimataifa na kutoka kwa sekta ya kibinafsi ili kufadhili mpango wa ununuzi vifaa, utoaji mafunzo na ununuzi wa chanjo,” akasema msemaji wa Afisi ya Rais Gerson Msigwa. Hayo yalijiri siku moja baada ya Rais wa Zanzibar Hussein Mwinyi kumwambia mwakilishi wa Shirika la Afya Ulimwenguni (WHO) nchini Tanzania Dkt Tigest Ketsela Mengistu kwamba kisiwa hicho kiko tayari kupokea chanjo ya Covid-19 na misaada mingine ya kupambana na janga hilo. Tanzania kuanza zoezi la utoaji chanjo dhidi ya gonjwa la corona TANZANIA inajiandaa kuanza shughuli ya utoaji chanjo ya Covid-19 baada ya jopo la wataalamu kuwasilisha ripoti inayotoa mwongozo wa jinsi zoezi hilo litaendeshwa. Kabla ya kifo cha aliyekuwa Rais John Pombe Magufuli, Tanzania ilikataa kuagiza aina zozote za chanjo ya ugonjwa huo ikitilia shaka usalama wazo.Lakini mnamo Aprili Rais Samia Suluhu Hassan alibuni kamati ya wataalamu kuchunguza hali ya janga la Covid-19 nchini humo na kutoa mwelekeo kuhusu namna ya kukabiliana nalo. Miongoni mwa mapendekezo mengine, kamati hiyo iliyoongozwa na Profesa Said Aboud ilipendekeza kwa serikali ilitoa nafasi kwa watu kupewa chanjo kwa hiari na serikali irejelee mtindo wa kutoa takwimu kuhusu idadi ya maambukizi kila siku. Mnamo Jumamosi, jopo hilo liliwasilisha ripoti nyingine inayoelezea jinsi Tanzania inaweza kupata rasilimali za kutumia katika mpango wa kudhibiti msambao wa Covid-19. Vile vile, ripoti hiyo iliwasilishwa kwa Rais Suluhu, ilisheheni mkakati wa utoaji chanjo. “Kamati hiyo ilishauri kwa fedha zitafutwa kimataifa na kutoka kwa sekta ya kibinafsi ili kufadhili mpango wa ununuzi vifaa, utoaji mafunzo na ununuzi wa chanjo,” akasema msemaji wa Afisi ya Rais Gerson Msigwa. Hayo yalijiri siku moja baada ya Rais wa Zanzibar Hussein Mwinyi kumwambia mwakilishi wa Shirika la Afya Ulimwenguni (WHO) nchini Tanzania Dkt Tigest Ketsela Mengistu kwamba kisiwa hicho kiko tayari kupokea chanjo ya Covid-19 na misaada mingine ya kupambana na janga hilo. TAHARIRI: Uteuzi wa majaji unatiliwa shaka WIKI hii yote suala kubwa lililo midomoni mwa Wakenya ni jinsi ambavyo Rais Uhuru Kenyatta amekuwa akiichukulia idara ya Mahakama. Tangu atoe matamshi yake kwenye hotuba ya sikukuu ya Madaraka mjini Kisumu, Rais Kenyatta amekuwa akilaumiwa kuwa anaendelea kudharau mahakama; kwamba anatimiza ahadi yake ya kuiadhibu taasisi hiyo, kutokana na kubatilishwa kwa uchaguzi wa urais mwaka 2017. Mojawapo ya mambo yaliyomfanya agongane na aliyekuwa Jaji Mkuu David Maraga ni kukataa kuwaidhinisha majaji 41 walioteuliwa wakati huo. Kati yao, walikuwa majaji wa Mahakama ya Rufaa, ambako maelfu ya kesi zimejazana. Inasemekana wamekataliwa kwa sababu hawajatimiza baadhi ya mahitaji muhimu? Hayo ni mahitaji gani? Je, kuna majaji wangapi kati ya walioteuliwa walio na uprofesa katika masuala ya sheria? Jaji Ngugi ni Profesa na kuteuliwa kwake kuongoza wenzake kuamua kuhusu hatima ya BBI ni ushahidi kuwa wakuu wa idara ya Mahakama wana imani naye. Jaji Odunga kwa upande wake amekuwa akitoa maauzi yanayoenda kinyume na matakwa ya serikali. Kukataliwa kwa jaji huyo kunaonyesha kwamba lengo halisi la kuteua majaji sasa, ni kuharakisha rufaa ya BBI na kisha iende kwa njia ya kufurahisha wanaoipendekeza. Lakini kuna uhakika gani kwamba kuongezwa kwa majaji saba wa Mahakama ya Rufaa kutaipa serikali hukumu ya kupendeza?Ukweli utabaki kwamba Rais Kenyatta hakufaa kubadilisha orodha hiyo ya majaji 41 (japo mmoja alifariki dunia). Kufanya hivyo ni ukiukaji wa Katiba. Ni mfano mbaya kutoka kwa rais wa nchi inayodai kuwa inaheshimu utawala wa sheria.Ni bayana kwamba Rais Kenyatta ameanika mapuuza ya utawala wa sheria. Ni tabia ambayo inaweza kuigwa na kuendelezwa maafisa wengine wa serikali yake.Kwa kuonyesha upendeleo katika uteuzi huo, uhuru wa mahakama utatiliwa shaka. Korti yaagiza wadhifa wa karani wa bunge la Nairobi usalie wazi PENGO la uongozi litaendelea kushuhudiwa katika Bunge la Kaunti ya Nairobi baada ya mahakama kutoa amri kwamba afisi ya karani wa bunge hilo haitakuwa na mshikilizi hadi kesi iliyowasilishwa isikizwe na kuamuliwa. Pia korti ilizuiwa mchakato wowote wa mahojiano na kuorodheshwa kwa watu ambao wangependa kushikilia afisi hiyo ya kikatiba katika bunge la kaunti.Hadi mnamo Ijumaa wiki jana, Bw Gichana alikuwa akihudumu kwenye wadhifa huo uliokuwa ukishikiliwa hapo awali na Bw Ngwele. Hatua hiyo inamaanisha kwamba huduma muhimu zinazotekelezwa na mshikilizi wa cheo hicho sasa hazitakwepo hadi korti itoe uamuzi wa mwisho kuhusu kesi iliyoko mbele yake.Karani wa bunge ndiye mhasibu mkuu wa bunge la kaunti na huhusika na masuala yote ya kifedha ya afisi hiyo. Pia karani ndiye katibu wa bodi ya bunge la kaunti na huhakikisha sheria zinazopitishwa bungeni zinatekelezwa vyema. Aidha ndiye humshauri spika wa bunge la kaunti kuhusu utekelezaji wa majukumu yake pamoja na madiwani kwenye masuala yanayozua utata wa kisheria. Corona: Uganda yasitisha kufunguliwa kwa shule UGANDA imesitisha mpango wa kufunguliwa kwa shule kwa madarasa chini katika shule za msingi kufuatia kuzuka kwa wimbi la pili la maambukizi ya corona nchini humo. Katibu wa Wizara ya Elimu Alex Kakooza Jumamosi aliamuru wasimamizi wa shule wasiwaruhusu wanafunzi wa darasa la kwanza hadi tatu kurejea shuleni, pamoja na wale ambao wanakaribia kufanya mitihani ya kitaifa. Makundi hayo ya wanafunzi yalitarajiwa kurejea shuleni kuanzia leo Juni 7, 2021 baada ya likizo ya majuma manne. Jana, Rais Yoweri Museveni alitarajiwa kulihutubia taifa na kuweka wazi masharti mapya ya kuzuia msambao wa virusi vya corona na vifo vinavyotokana na ugonjwa huo. “Wakati huo huo, wizara inafanya kazi kwa ushirikiano na Wizara ya Elimu kwa lengo la kudhibiti kasi ya kuenea kwa virusi vya corona katika taasisi za masomo,” Bw Kakooza akasema.Wiki jana, Wizara ya Afya nchini Uganda iliripoti ongezeko la visa vya maambukizi ya Covid-19 shuleni. Jumla ya shule 30 katika Wilaya 17 zilikuwa zimerekodi visa 803 na kifo kimoja kufikia Mei 18. Kufikia Ijumaa, idadi jumla ya visa ilikuwa imefika 51,006 huku wagonjwa 47,760 wakiwa wamepona na wengine 374 wakiwa wamefariki. Mzozo kuhusu mpango wa kukabidhi Mumias Sugar usimamizi mpya MPANGO wa kukabidhi msimamizi mpya wa kiwanda cha sukari cha Mumias kinachozongwa na matatizo ya kifedha, umeibua mgawanyiko tena kati ya wanasiasa kutoke eneo la Magharibi. Kampuni ya Devki wiki jana ilijiondoa katika mpango wa kuchukua usimamizi wa kiwanda hicho kutokana na pingamizi za wanasiasa hasa Seneta wa Kaunti ya Kakamega Cleophas Malala. Ingawa wengi wa wanasiasa wamekuwa kimya kuhusu hatima ya kiwanda hicho kwa zaidi ya mwaka mmoja na nusu, mpango wa kukabidhi Devki usimamizi huo, umeibua cheche kali kati ya wabunge wa vyama vya ODM, ANC na Jubilee. Kutokana na hilo, mbunge wa Lugari, Bw Ayub Savula jana alisema amefaulu kuwafikia wanasiasa wote na wanapanga kuandaa mkutano na Waziri wa Kilimo, Bw Peter Munya na Afisa Mkuu Mtendaji wa benki ya KCB ambayo ni mrasimu, Joshua Oigara wiki hii kujadiliana kuhusu suala hilo la usimamizi mpya wa kiwanda hicho. Gavana wa Kakamega, Wycliffe Oparanya naye ametofautiana na msimamo wa Bw Malala, akisema KCB ina haki ya kukabidhi msimamizi mpya kiwanda hicho ili kuendeleza juhudi za kukifufua. Mama mpiganaji wa Mau Mau aeleza dhuluma walizopitia Alikuwa miongoni mwa majasusi wa MauMau, na baadaye kujiunga nao katika Msitu wa Tumutumu, ulioko eneo la Mathira, Kaunti ya Nyeri, alipoanza kuandamwa na askari wa mkoloni ilipobainika alishirikiana na vuguvugu hilo. Oparesheni ya kukomboa Kenya kutoka kwa minyororo ya Uingereza, aliingilia akiwa chini ya umri wa miaka 15.Wiki iliyopita, Juni 1, 2021 Kenya iliadhimisha miaka 58 ya uhuru wa kujitawala, na licha ya umri wa nyanya huyu kusonga ni mwepesi wa kukumbuka mahangaiko aliyopitia, pamoja na wenzake. Hutembea kwa kutumia mkongojo, kutokana na jeraha baya alilouguza wakati akiokoa maisha yake.Mwaka wa 1952, Njoki maarufu kama Cucu Kanguniu, pamoja na marafiki wake walikamatwa. Aidha, walisalia kizuizini muda wa wiki moja. Walitakiwa kufichua siri za majenerali wa vita vya MauMau na ‘wanajeshi’ wao (vilivyotekelezwa kati ya 1951 – 1957), waliokuwa katika msitu wa Tumutumu, Aberdare, Mlima Kenya, kati ya misitu mingineyo. Njoki hata hivyo hakuwa radhi kutoboa siri. Alikuwa amekula kiapo, na lazima angejitolea mhanga kuhakikisha Kenya imepata uhuru, kwa sababu yake mwenyewe na kizazi kijacho. Ajuza Grace Njoki Mwangi maarufu kama Kanguniu, akiwa nyumbani kwake kijiji cha Ngunguru, Gathogorero, Kaunti ya Nyeri. Hutumia mkongojo baada ya kupata jeraha baya wakati wa vita vya MauMau. Anasisitiza ni heri angesaliti nafsi yake, uhuru wa kujitawala urejelee Mwafrika na zaidi ya yote Mkenya. “Mwaka 1953 vita vilipochacha, maji yalizidi unga nilipoanza kusakwa. Sikuwa na budi ila kuokoa maisha yangu, kwa kutorokea Msitu wa Tumutumu,” Njoki anasimulia. Ni katika harakati za kujinusuru, nyanya huyu aliuguza jeraha baya, kwa kudungwa na mwiba. “Jeraha hili si la leo, jana wala juzi. Ni la 1953 wakati nikitoroka kutafuta usalama, nilidungwa na mwiba ambao umesalia mguuni hadi kufikia sasa. “Nimekuwa nikihudhuria hafla za kitaifa, hasa maadhimisho ya Madaraka Dei na Sikukuu ya Mashujaa, ila mwaka huu sitaweza kwa sababu mguu uliopata jeraha maumivu hufufuka. Mara ya mwisho kuyahudhuria ilikuwa 2019,” akaelezea. Mzee James Njogu Getumbo, akiwa nyumbani kwake kijiji cha Gathondia, Kaunti ya Kirinyaga. Ni mmoja wa majasusi wa vita vya MauMau aliyeuguza majeraha mabaya. Katika kijiji cha Gathondia, Kaunti ya Kirinyaga Mzee James Njogu Getumbo, ni mhasiriwa mwingine wa vita vya MauMau ambaye pia kumbukumbu za yaliyotukia zimekolea akilini. Mzee Njogu ni jasiri, mkakavu na msemi wa mengi. Mateso na dhuluma alizopitia, wakati akitekeleza majukumu yake ya ‘ujasusi’ yangali mabichi mawazoni. Wajibu wa majasusi hasa ulikuwa kupasha ujumbe waliokuwa msituni usiku na mchana, katika mchakato mzima wa kuondoa serikali ya mkoloni. Vilevile, ndio walitumika kupeleka vyakula, dawa, sigara, tumbaku na mahitaji mengine muhimu ya kimsingi. “Kwa sababu tulikuwa wadogo kiumri, na wengi wetu tulivalia sare za skauti, ilikuwa vigumu kutushuku. Pia tulikuwa tukisafirisha silaha kutoka eneo moja hadi lingine, kama vile panga, mikuki, na bunduki za kujitengenezea na zilizonyang’anywa askari waliouawa,” Njogu anafafanua. Mwaka wa 1953, pamoja na vijana wenza, walibambwa na kusukumwa jela la Wamumu Approved, Kirinyaga, ambapo walisalia humo hadi Mei 1956. Malala haoni boriti katika jicho lake ila kwa mwingine TANGU wiki jana, wanasiasa kutoka maeneo ya Magharibi, Rift Valley na Pwani wamekuwa wakimsuta kiongozi wa ODM Raila Odinga kwa kutumia handisheki kati yake na Rais Uhuru Kenyatta kufaidi eneo la Luo Nyanza anakotoka. Wanasiasa kutoka Magharibi ndio wametumia muda wao mwingi kumkaripia Odinga, wakidai ametelekeza eneo hilo ilhali wakazi wamekuwa wakimuunga mkono kisiasa tangu 1997 alipowania urais kwa mara ya kwanza. Wakiongozwa na Seneta wa Kakamega, Cleophas Malala, na mbunge wa Lugari, Ayub Savula, walidai kwamba licha ya jamii ya Waluhya kumpa Odinga kura nyingi katika uchaguzi mkuu wa 2017, amewasahau na sasa anapeleka maendeleo Luo Nyanza pekee. Wanasiasa hawa walikuwa wakirejelea ziara ya hivi majuzi ya Rais Kenyatta katika kaunti za Kisumu na Siaya ambapo alizindua miradi kadha ya maendeleo.Kilele cha ziara hiyo ilikuwa Juni mosi ambapo kiongozi wa taifa aliongoza sherehe za 58 za Sikukuu ya Madaraka Dei katika uwanja mpya wa michezo wa Jomo Kenyatta. Kwa mtazamo wangu, lalama za Malala na wenzake hazina mashiko hata kidogo. Ziara ya Rais ilipangwa na Ikulu, nayo miradi aliyozindua Kisumu na Siaya ilifadhiliwa na serikali kuu.Ngazi hii ya serikali inaongozwa na Rais Kenyatta, ambaye ni kiongozi wa Kitaifa na Serikali Kuu wala sio Odinga. Hivyo, jambo la busara ni kwa wanasiasa hawa kuelekeza malalamishi yao kwa Rais Kenyatta sio Odinga.Pili, miradi kama vile Bandari ya Kisumu, ukarabati wa reli kutoka Naivasha hadi Kisumu na Kisumu hadi Butere, itasaidia eneo zima la Magharibi si Luo Nyanza pekee. Kimsingi, kwa kuwa kaunti za Kisumu na Siaya zinapakana na kaunti za Vihiga na Kakamega, kuna muingiliano mkubwa kati ya wakazi wa kaunti hizi nne katika nyanja zote za maisha. Ina maana kuwa, kwa mfano, mradi wa maji uliozinduliwa mjini Yala, Kaunti ya Siaya, pia utafaidi wakazi wa kaunti jirani za Kakamega na Vihiga. Tatu, ni kinaya kwamba huku Malala na wenzake wakimlaumu Odinga kwa “kutoleta miradi kwetu Kakamega”; yeye pia amelaumiwa pakubwa kwa kuhujumu mpango wa bwanyenye Narendra Raval kufufua kiwanda cha sukari cha Mumias.Hii ndio maana juzi alirushiwa cheche katika hafla fulani ya mazishi Kakamega, wakazi na viongozi wa mashinani wakimsuta kwa kuvuruga juhudi za kufufua kiwanda hicho. Cheche hizo zilitokana na madai kuwa Malala na kiongozi wa ANC, Musalia Mudavadi, walisisitiza bwwanyenye huyo anayemiliki kampuni ya vyuma ya Devki Group sharti “ashauriane nasi kama viongozi kabla kutwaa usimamizi wa Mumias”.Viongozi wa Magharibi wanafaa kuelewa kuwa siasa kama hizi ndizo hufifisha maendeleo eneo lao wala sio handisheki ya Kenyatta na Odinga. FAUSTINE NGILA: Hatua ya Nigeria kuzima Twitter itaumiza wananchi KWA sasa, taifa la Nigeria linajipiga kifua jinsi lilivyozima mtandao wa kijamii wa Twitter wiki iliyopita, serikali ikidai kuwa mtandao huo unachafua sifa ya nchi hiyo ya magharibi mwa Afrika. Isichojua Nigeria ni kwamba, kuwafungia nje wananchi wake kutumia Twitter kutawaumiza hata zaidi, hasa katika kipindi hiki ambapo biashara nyingi zinafanywa kupitia mitandao ya kijamii kama njia moja ya kudhibiti msambao wa virusi vya corona. Kwa kufanya hivyo, taifa hilo, lenye watu zaidi ya milioni mia mbili, linajifungia lenyewe. Wananchi hawawezi tena kuwasiliana na mataifa mengine duniani kupitia Twitter kuhusu taarifa muhimu wala kupigia debe bidhaa zao.Wao pia hawawezi kung’amua kuhusu maendeleo yanayofanyika katika uchumi wa kidijitali, licha ya uwepo wa mitandao mingine kama Facebook na Instagram. Ingawa si asilimia kubwa ya Wanigeria wanatumia Twitter, waliomo humo wanatambulika kote duniani kama wanaharakati wa mageuzi ya kisiasa, ambapo wamekuwa wakitumia mtandao huo kuikosoa serikali yao. Kiuchumi, Nigeria ndilo taifa linalovutia uwekezaji mkubwa zaidi kutoka nchi za kigeni hasa katika sekta ya teknolojia, ambapo wabunifu wengi wamenufaika kwa kutangaza teknolojia zao kupitia Twitter – mtandao ambao wananchi milioni 40 wanamiliki akaunti katika taifa hilo.Hatua ya Twitter kufuta ujumbe wa Rais wa Nigeria, Muhammadu Buhari, ilichochea haya yote. Lakini tukitazama taifa la Ghana ambako kuna uhuru wa kukosoa serikali, tunapata nchi iliyoimarika mno katika miaka ya hivi majuzi, inayofuata Kenya kwa uwezo wa kiteknolojia barani Afrika.Kutokana na hili, Twitter iliweka ofisi zake za Afrika jijini Accra, hatua ambayo huenda ikafuatwa na kampuni zingine za kiteknolojia kama Facebook – yenye ofisi zake za Afrika nchini Nigeria. Pia, wawekezaji wa mataifa ya majuu huenda wakajiondoa kutoka soko la Nigeria ambalo sasa limepata sifa mbaya.Kufungwa kwa Twitter nchini humo, mwanzo, kutakuwa kazi ngumu. Wananchi pia wana mbinu zao za kupenya kuingia katika mitandao waliyokatazwa na serikali. Tumejionea hayo katika nchi jirani ya Uganda ambako mtandao wa Facebook hadi sasa umezimwa, lakini wapenzi wa intaneti wanatumia mitandao ya kibinafsi (VPN) kuingia Facebook.Wanigeria hawana budi ila kupitia njia hiyo hiyo wanayotumia Waganda ili kuendeleza biashara zao na pia kupigania haki zao, na hilo litakuwa jambo ambalo serikali haitaweza kuzuia. Nigeria inafaa kukumbuka kuwa uchumi wake umepata pigo la karne kutokana na janga la corona, na kuendelea kudidimisha juhudi za wananchi kujitafutia riziki mitandaoni ni tisho kwa maisha ya watu.Isitoshe, unapojaribu kuwahangaisha walipaushuru, maovu mengi hufanyika mitandaoni. Usishangae kusoma habari kuhusu udukuzi katika mashirika ya serikali ya Nigeria kama njia moja ya kuilazimisha serikali kuondoa marufuku hiyo.Taifa hilo likumbuke kuwa doa kwa taifa moja barani Afrika huathiri sifa ya bara nzima, na kufanya wawekezaji waliopania kuwekeza mabilioni kusitisha mipango yao. Nigeria ikomeshe udikteta wa mitandaoni na kuruhusu raia kufurahia matunda yanayoletwa na uwezo mkubwa wa intaneti. Hedhi salama bado ni changamoto kwa wasichana shuleni Na PAULINE ONGAJI UKOSEFU wa misala au vyoo safi shuleni kunachangia katika kudorora kwa masomo miongoni mwa wasichana kote nchini. Karibu asilimia 90 ya vyoo katika shule za msingi na sekondari humu nchini havijatimiza viwango vinavyopendekezwa na Shirika la Umoja wa Mataifa kuhusu Watoto (Unicef) ili kuwezesha wanafunzi wa kike kudumisha usafi wakati wa hedhi. Uchunguzi uliofanywa na jarida la Afya na Jamii wakati wa maadhimisho ya Siku ya Hedhi Duniani Ijumaa iliyopita, ulibaini kuwa shule nyingi nchini zina vyoo vibovu vinavyosababisha wasichana kutoweka shuleni wakati wa hedhi.Siku ya Hedhi Duniani huadhimishwa Mei 28 kila mwaka. Hii ni kwa sababu mzunguko wa hedhi huwa siku 28 na maumivu au damu ya hedhi hutokea ndani ya siku tano.Vyoo vya shule nyingi nchini, haswa za umma, hazina milango, ni vichafu na havina umeme au mwangaza ndani. Katika Shule ya Msingi ya Makutano, mjini Kapenguria, Kaunti ya Pokot Magharibi, kwa mfano, vyoo vya wasichana vimechakaa, havina milango na hivitoshi.Katika shule ya msingi jirani ya Lopelekwa, hali ni sawa na hiyo – ndani ni giza totoro milango inapofungwa hivyo ni vigumu kwa wanafunzi wa kike kufanya usafi wakati wa hedhi. Katika Shule ya Upili ya Mnagei ambapo karibu asilimia 95 ya wasichana wanapata hedhi, vyoo pia ni vibovu na vimetengenezwa kwa mabati.Vyoo vya shule nyingi zilizoko katika mitaa ya mabanda jijini Nairobi pia vimechakaa na havijakaribia hata kutimiza asilimia 50 ya vigezo vilivyowekwa na Unicef. Kulingana na mwongozo wa Unicef, bafu au vyoo vya wasichana shuleni vinafaa kuwa vingi kuliko vya wavulana.“Hii ni kwa sababu wasichana huchukua muda mrefu msalani ikilinganishwa na wavulana,” unasema mwongozo wa Unicef. “Wanafunzi wa kike wanapokuwa shuleni, kuna uwezekano kwamba asilimia 20 kati yao wako katika kipindi cha hedhi na wanapoenda chooni au bafuni wanahitaji muda zaidi kufanya usafi hivyo kusababisha foleni nje,” inaongezea.Vyoo vya wasichana vinastahili kuwa na kioo ambapo wasichana watajiangalia kuhakikisha kwamba hawana matone ya damu kwenye nguo baada ya kutumia choo. “Msichana anapokuwa na matone ya damu kwenye nguo anaweza kuchekwa au kukejeliwa na wenzake hivyo kumfanya kuhepa shuleni. Wakati ambao wanapoteza wakiwa nyumbani wakati wa hedhi unasababisha wengi wao kufanya vibaya katika masomo,” inasema Unicef. Tafiti ambazo zimefanywa zinaonyesha kuwa wavulana au wanaume wanachukua wastani wa sekunde 60 chooni lakini wasichana au wanawake wanachukua angalau dakika 90.“Hiyo inamaanisha kuwa vyoo vya wasichana vikiwa vichache au vikiwa idadi sawa na vya wavulana, kutakuwa na msongamano wa foleni ndefu,” unasema mwongozo wa Unicef. Shirika hilo la Umoja wa Mataifa kwa mfano, linapendekeza kwamba wavulana wakiwa na choo kimoja, wasichana wawe na vyoo vitatu.Unicef pia linapendekeza kuwa vyoo au bafu inayotumiwa na wasichana iwe na sabuni na maji safi.Mratibu wa shirika la Yang’at, Elizabeth Kukat, anasema kuwa wasichana wa kuanzia umri wa miaka 16 katika Kaunti ya Pokot Magharibi wanakumbwa na changamoto kubwa kufanya usafi wakati wa hedhi.“Wasichana wengi hukimbilia msalani wanapopatwa na hedhi ili kufanya usafi. Lakini ikiwa vyoo havina milango watafanyia usafi wapi? Kuna haja ya kujenga vyoo vingi katika shule za eneo hili,”anasema.Bi Kukat anasema kuwa mazingira mabovu msalani huwafanya wanafunzi wengi kusalia nyumbani wakati wa hedhi na hili limechangia kudorora kwa elimu katika eneo hilo. “Kusumbuka kwa mtoto wa kike wakati wa hedhi kumeweka masomo yao hatarini,” anasema.Anasema kuwa changamoto kubwa hukumba wasichana wenye ulemavu katika shule za mseto.Vyoo, maji safi na sodo Teresa Cheptoo wa shirika la World Vision anasema kuwa licha ya juhudi nyingi za serikali, mashirika ya kijamii na watu binafsi kumsitiri mtoto wa kike na mwanamke katika jamii katika kupata hedhi ya heshima, bado kuna changamoto nyingi kwa wasichana haswa katika sehemu za nchi zilizosalia nyuma kimaendeleo kama vile maeneo ya vijijini. “Harufu mbaya kwenye vyoo, kukosa milango na vingine kuwa na mianya hufanya wasichana wengi kuwa na wasiwasi tele,”alisema.Bi Cheptoo anasema kuwa shida nyingine kwenye shule nyingi ni uhaba wa maji kwa wasichana kujisafisha wakati wa hedhi. “Suala la hedhi ni la siri na wasichana wanafaa kuwa na sodo za kutosha. Wengi huwa na sodo moja na wengi huzirudia mara nyingi na ni hatari kwa afya yao,” anasema.Afisa huyo wa shirika hilo lisilo la kiserikali anasema kuwa changamoto hizo kama vile ukosefu wa vyoo, maji safi shuleni na sodo zinafanya mtoto wa kike kubaguliwa wakati wa hedhi. “Tunapata ripoti kuwa wengi wanakejeliwa na wenzao wa kiume haswa wakati wa hedhi,” anasema.Bi Cheptoo anasema kuwa mzunguko wa siku za hedhi kwa mtoto msichana katika jamii ya Pokot ni jambo ambalo huwa halizungumzwi hadharani kutokana na imani za kidini na kitamaduni. Anasisitiza kuna haja ya wazazi kuweka bajeti ya sodo sawia na ile ya vitabu ama kalamu kwani ni hitaji maalumu kwa mtoto msichana.Shirika la Afya Duniani (WHO) linapendekeza kuwa choo kimoja kitumiwe na wanafunzi wa kiume 30 au wa kike 25. Hiyo inamaanisha kuwa shule iliyo na wanafunzi wa kike 500, kwa mfano inastahili kuwa na vyoo 20.Inakadiriwa kuwa jumla ya wasichana milioni 130 hawako shuleni kote duniani kutokana na sababu mbalimbali. Lakini kulingana na Unicef, miongoni mwa sababu kubwa zinazosababisha wasichana kukosa shuleni ni ukosefu wa miondomsingi ya kuwawezesha kudumisha usafi wakati wa hedhi. Shirika hilo linakadiria kuwa msichana mmoja kati ya 10 hulazimika kukaa nyumbani wakati wa hedhi. Inakadiriwa kuwa baadhi ya wasichana hupoteza asilimia 20 ya muda wa masomo yao kutokana na hedhi. Hali hiyo husababisha baadhi ya wasichana kuachana na masomo.Mbali na vyoo vibovu, tafiti zinaonyesha kuwa karibu asilimia 60 ya wasichana hawamudu gharama ya sodo. Naibu Gavana wa Nyeri Dkt Caroline Karugu, sasa anataka serikali kutoa sodo katika kila shule nchini ili kuwezesha wasichana kuendelea na masomo yao hata wakati wa hedhi.“Serikali imekuwa ikitoa kondomu za bure katika maeneo ya umma nchini. Vivyo hivyo, serikali inastahili kutoa sodo katika shule zote nchini,” anasema. Utafiti uliofanywa 2016 nchini Kenya na kampuni ya FSG Consulting kwa udhamini wa Wakfu wa Bill and Melinda Gates ulibaini kuwa utamaduni na imani za kidini ni miongoni mwa changamoto kuu zinazokumba wasichana wakati wa hedhi.Utafiti huo ulibaini kuwa asilimia 50 ya wasichana hawawezi kujadili suala la hedhi nyumbani. Idadi kubwa ya wasichana hawawezi kujadili suala la hedhi na mama zao.Aidha ulibaini kuwa ni asilimia 32 ya shule za vijijini zilizo na chumba maalumu cha wanafunzi wa kike kubadili sodo wakati wa hedhi.Ripoti hiyo pia inaonyesha kuwa idadi kubwa ya wasichana hupewa sodo na wapenzi wa kiume. Muthama atoa masharti makali kabla ya kuridhiana na Kalonzo MWENYEKITI wa chama cha UDA, Bw Johnston Muthama ameweka masharti makali kabla ya kushirikiana tena kisiasa na kinara wa Wiper, Kalonzo Musyoka. Wawili hao walikosana miaka mitatu iliyopita, baada ya Bw Muthama kujiondoa katika kinyang’anyiro cha kuwania kiti cha useneta wa Machakos mnamo 2017, na baadaye kuungana na kambi ya Naibu Rais Dkt William Ruto. “Hatuwezi kushirikiana tena kisiasa hadi pale Bw Musyoka atajiondoa katika BBI pamoja na kuacha kuunga mkono handisheki kati ya Rais Uhuru Kenyatta na Raila Odinga,” akasema Bw Muthama jana.Tofauti kati ya Bw Musyoka na Bw Muthama pia zimeenea kati ya viongozi wa Ukambani hasa kuhusiana na BBI. Kati ya wale ambao wanapinga juhudi hizo ni Gavana wa Makueni Profesa Kivutha Kibwana na wabunge wanne wanaosema mabadiliko ya katiba hayafai kwa sasa, kwa kuwa kuna matatizo yanayopasa kushughulikiwa dharura. Gavana wa Kitui Bi Charity Ngilu na mwenzake wa Machakos Dkt Alfred Mutua pia wanaunga mkono marekebisho ya katiba kupitia BBI ila wawili hao mara kwa mara wamekuwa wakikosana na Bw Musyoka hasa kuhusu siasa za uchaguzi mkuu wa 2022. Mvutano wa kuvunja serikali ya Vihiga waendelea JUMLA ya wapigakura 55,000 wa Vihiga wametia sahihi zao katika ombi la kutaka serikali ya kaunti hiyo ivunjwe, huku uongozi wa ODM eneo hilo ukitaka chama hicho kiingilie kati kutatua mzozo huo. Mpango huo ulianzishwa na aliyekuwa Katibu wa Kaunti hiyo Francis Ominde na mchanganuzi wa masuala ya kisiasa Joseph Simekha, ambao ni wandani wa kiongozi wa ODM, Raila Odinga.Wawili hao wanataka serikali ya kaunti hiyo, inayoongozwa na Gavana Wilbur Otichillo, ivunjwe kwa misingi ya makosa sita yakiwemo madai ya ufisadi, matumizi mabaya ya ofisi na utepetevu. Baada ya kupatikana kwa sihihi hizo, sasa macho yanaelekezwa kwa Rais Uhuru Kenyatta ambaye atahitajika kuidhinisha au kukataa ombi hilo.Kwa hofu kwamba hatua hiyo itaathiri kaunti hiyo, Mwenyekiti wa ODM tawi la Vihiga, Zebedee Osabwa alisema amewasiliana na makao makuu ya chama hicho ili kizime mipango hiyo. Gavana Otichillo, kupitia tawi la ODM kaunti ya Vihiga, anautaka uongozi wa chama hicho kudhibiti wapangaji wa mikakati ya kuvunja serikali yake.Tayari Bw Osabwa amewasilisha ombi kwa Mwenyikiti wa ODM, John Mbadi na Katibu Mkuu Edwin Sifuna akiwataka waingilie kati. Lakini jana, Bw Simekha alifafanua hatua yake haijachochewa wala kudhaminiwa na ODM, akisema ni wananchi wa Vihiga ambao wameanzisha mchakato huo“Wananchi kutoka vyama mbalimbali ndio wanaendesha mchakato huo unaolenga kusafisha kaunti ya Vihiga,” akaeleza. Bw Simekha alisema chama cha ODM hakitakubali kujiingiza katika mchakato huo ulioanzishwa na wananchi kwa nia ya kuondoa maovu yanayowakosesha huduma. Achani arai wanawake wajitokeze zaidi kisiasa Huku akisisitiza kuwa ana uwezo wa kutosha kumrithi Gavana Salim Mvurya, atakayekamilisha hatamu yake ya uongozi 2022, alitoa wito kwa wanawake kuungana ili idadi yao iongezeke katika uongozi wa kisiasa. Akizungumza jana wakati wa mkutano wa kustawisha wanawake kiuchumi, alisema idadi ya wanawake uongozini itaongezeka tu ikiwa watajitokeza kupigania nafasi hizo na kutetea uwepo wa uwakilishi mkubwa wa wanawake katika uongozi wa serikali. “Kunafaa kuwe na idadi kubwa zaidi ya wanawake watakaotafuta nafasi za uongozi kama njia mojawapo ya kukabiliana na uhaba wao serikalini. Wakati Uchaguzi Mkuu wa 2022 unapokaribia, tunahitaji kuona wanawake wengi wakijitokeza kuwania nafasi za uongozi,” akasema. Mkutano huo kwa jina ‘Wadada Pawa Forum’ katika Hoteli ya Mangro mjini Diani uliandaliwa na Baraza la Kitaifa la Makanisa Kenya (NCCK) kujadili nafasi zilizopo kwa wanawake uongozini.Kulingana na Bi Achani, changamoto ambazo hukumba wanawake katika siasa ni nyingi lakini wana uwezo kuzikabili iwapo watasaidiana. Alitoa wito kwa wanawake kujisajili kama wapigakura na kisha wajitokeze kwa wingi kushiriki uchaguzi mkuu ujao, wala wasichukulie siasa kama jukumu la wanaume pekee.Kando na hayo, aliwahimiza wanawake wa Kaunti ya Kwale kushiriki katika biashara ili kujiendeleza kiuchumi. Naibu Gavana aliwahimiza wanawake kuchukua mikopo inayotolewa na serikali ya kaunti ili kuanzisha biashara ndogo ndogo.Alisema kuwa, ili kufaidika na mikopo hiyo, wanawake wanafaa kuungana na kujisajili katika vikundi.“Kaunti imeweka kipaumbele mipango ya kuinua maisha ya wanawake na tungependa watumie nafasi hii maalum waliyopewa,” Bi Achani alieleza alipokutana na wanawake Ukunda. Katika fedha hizo zinazotolewa na kaunti, wanawake, walemavu na vijana wanapewa mikopo inayotozwa riba ya chini ikilinganishwa na ile ya mashirika ya fedha.Vile vile, Bi Achani alisema kuwa ili sauti zao zisikike na wanufaike kikamilifu, wanawake wanapaswa kufuatilia habari kuhusu fursa walizotengewa katika serikali ya kaunti na kitaifa. Isitoshe, aliwahimiza kushiriki katika vikao vya kujadili masuala ya umma, kama zile vya utengenezaji wa bajeti.Naibu kiongozi huyo wa kaunti alisema serikali za ugatuzi na ile ya kitaifa zimejitolea kuhakikisha kuwa makundi yaliyotengwa katika jamii; kama wanawake, vijana na walemavu, yanapata fursa ambazo zitawawezesha kuboresha maisha yao. “Tumeweka hatua na sera kuhakikisha kuwa wanawake wa Kaunti ya Kwale wanafanikiwa katika nyanja zote za maisha,” alihoji. Akijipigia debe kuelekea Uchaguzi Mkuu 2022 hapo awali, Bi Achani alisema kuwa anataka kuendeleza miradi ya maendeleo aliyoanza katika kipindi chake kama naibu gavana. Mradi wa kupeana pesa kwa vikundi ulianzishwa mnamo 2014. Katika mradi huo, serikali ya kaunti hutoa fedha kila mwaka kwa vikundi vya watu wanaotaka kuanzisha biashara. Hii ni katika mojawapo ya njia za kukuza uchumi wa kaunti hiyo. Kuhalalisha au kutohalisha bangi kutahitaji sera mwafaka KWA muda sasa, mjadala mkali umekuwa ukitokota kuhusu kuhalalisha au kutohalalisha bangi humu nchini kiasi cha kesi kuwasilishwa kortini kuhusiana na suala hilo linalozingirwa na utata. Katika kisa cha hivi majuzi, Kundi la Wafuasi wa Dini ya Rastafari (RSK) liliwasilisha kesi katika Mahakama Kuu, likitaka matumizi ya bangi manyumbani kwao na maabadini yahalalishwe, jambo ambalo kwa sasa ni marufuku.Katika mkondo ambao wengi hawakutarajia, Rais wa Muungano wa Wanasheria Nchini (LSK) Nelson Havi aliahidi kuhalalisha matumizi ya bangi aliyotaja kama ‘mmea mtakatifu’ akihoji kuwa bangi ina manufaa kiafya kwa wananchi. Bosi huyo wa LSK alisema hayo kupitia akaunti yake kwenye mtandao wa kijamii wa Twitter, alipoungana na viongozi na Wakenya Jumapili, kuadhimisha Siku ya Mazingira.Bangi inasheheni manufaa chungunzima kijamii na kitamaduni hasa ikiwa matumizi yake yanaweza kudhibitiwa kupitia sera madhubuti na vilevile kujumuishwa katika sheria zinazodhibiti dawa nchini. Aghalabu, bangi hutumiwa kama tiba ya kiasili, katika starehe za burudani na kuwachangamsha watu wanaofanya kazi hasa za sulubu zinazohitaji matumizi ya nguvu nyingi.Hata hivyo, mjadala kuhusu uhalalishaji wa bangi au la umezingirwa na utata mwingi kwa muda mrefu kutokana na kukosa uelewa, kasumba potovu, kuingiza hisia na data zilizopitwa na wakati kuhusiana na matumizi ya bangi nchini. Ndiposa umuhimu wa mazungumzo jumuishi yatakayowezesha kubuni sera thabiti kuhusu matumizi ya mmea wa bangi pasipo kuegemea au kuumiza upande wowote, hauwezi ukasisitizwa vya kutosha.Bangi ni miongoni mwa vileo vinavyotumika kwenye starehe za burudani ikiwemo uvutaji shisha ambao ulikwisha pigwa marufuku, unywaji pombe na uvutaji tumbaku. Ni sharti serikali ifanyie marekebisho Sheria kuhusu Matumizi ya Vileo 1992 pamoja na kufadhili utafiti wa kina kuhusu manufaa na madhara ya matumizi ya bangi kwa mtu binafsi na kwa ujumla, ili kupata mwelekeo thabiti.Isitoshe, ikizingatiwa kuwa bangi imeendelea kutumiwa tangu jadi licha ya sheria zinazopiga marufuku matumizi yake, ni bayana kuwa ni muhimu kushirikisha umma katika mazungumzo ya kina katika juhudi za kupata suluhisho la kudumu. Lengo hasa ni kudhibiti matumizi ya bangi kwa kuijumuisha katika sera kuhusu matumizi ya dawa nchini kutokana na manufaa yake kiafya, hasa ikizingatiwa kwamba tayari kuna sheria inayotoa mwongozo kuhusu tiba za kiasili.Ni dhahiri kuwa hatuwezi kupuuza vitendo vya uhalifu vinavyotokana na matumizi mabaya ya bangi ikiwemo dhana hasi inayozingira mmea huo unaoainishwa kama mojawapo wa mihadarati. Kuwepo kwa sera na sheria kabambe hata hivyo, kuhusu matumizi ya bangi, mazingira inamofaa kutumiwa sawia na mihadarati mingine kama vile sigara na pombe, kutasaidia pakubwa kuondoa mivutano ya kila wakati.mwnyambura@ke.nationmedia.com Kilio cha wazee wa MauMau Kirinyaga KWA zaidi ya miaka 58 Mzee Boniface Ngacha amekuwa akiishi katika kipande cha shamba alichorithi kutoka kwa wazazi wake. Bw Ngacha ni mmoja wa majasusi wa MauMau, waliotumika kupasha ujumbe vuguvugu hilo la vita vya kukomboa Kenya, kuhusu mienendo ya serikali ya Muingereza.Vita vya MauMau vilitekelezwa kati ya mwaka wa 1951 – 1957, na Juni 1, 1993 Kenya ikapata uhuru wa kujitawala. Aidha, vita vya MauMau vilitekelezwa eneo la Mlima Kenya, majukumu ya Mzee Ngacha na wenzake yakiwatia katika njiapanda na pia kuhatarisha maisha yao.Baadhi ya wapiganaji wa MauMau waliuawa kinyama mikononi mwa wakoloni dhalimu. Licha ya Ngacha kuhatarisha maisha yake, anasema kufikia sasa serikali haijamtambua, angaa hata kumtunuku kipande cha ardhi, kutokana na jitihada zake za uzalendo. Mzee Ngacha, na ambaye ni mkazi wa kijiji cha Kang’ondu, Kaunti ya Kirinyaga, anaishi eneo la miinuko, akisema kwa shujaa kama yeye aliyesaidia kupigania uhuru wa Kenya anapaswa kuwa katika ardhi ya kuridhisha. Mzee Njogu Wameru, mkazi wa Kiangai, Ndia, Kaunti ya Kirinyaga, jasusi wa MauMau akisimulia jinsi vita vya kukomboa Kenya vilikuwa. Mhasiriwa huyu ambaye ni mkazi wa eneo la Kiangai, Ndia, Kaunti ya Kirinyaga anasema shamba analolima kahawa na majanichai ni mgao kutoka kwa mzazi wake, akilalamikia hatua ya wazee wa kijiji, machifu na wawakilishi wa serikali eneo la Kirinyaga, Kenya ilipopata uhuru kujinyakulia vipande vya ardhi na kusahau mashujaa wa MauMau. Malalamishi ya wawili hao si tofauti na ya Mzee James Njogu Getumbo, mkazi wa kijiji cha Gathondia, Kaunti ya Kirinyaga.“Hatujakataa hata kipate cha ardhi chenye ukubwa wa ekari mbili, angaa tupanguse machozi na damu tuliyomwaga, na dhuluma tulizopitia,” Njogu anasema, mtazamo unaowiana na wazee wenza. Mzee Njogu ni mwanachama wa vuguvugu la MauMau War Veteran Association, linalojumuisha mashujaa wa kukomboa Kenya na ambalo limekuwa likishinikiza serikali kuwatambua. Kimsingi, kauli ya pamoja inayojitokeza kupitia mashujaa tuliozungumza nao, ni serikali kuendelea kuwapuuza, matunda ya jitihada zao yakichumwa na wale ambao hawakupitia dhuluma na unyama wa Mbeberu. Licha ya serikali kutengea waliokula chumvi mgao wa Sh2, 000 kila mmoja kila mwezi, wanasema kupata pesa hizo imekuwa kibarua, na wengine huishia kusubiri zaidi ya miezi sita, baadhi wakidai hawajawahi kuzipata. Awali, wakili Paul Muite alijituma kuwakilisha wanachama wa MauMau, hususan waliojeruhiwa na pia wajane wa waliofariki kupata fidia kutoka kwa serikali ya Uingereza.Mchakato huo wa kutafuta haki, unaendelea kufifia, wengi wa waathiriwa wakifariki bila kufurahia matunda ya bidii zao. Baada ya mpango wake kufeli, aligeukia ng’ombe wa familia hiyo na kumuua kwa kumkata kwa upanga.Maafisa wa usalama na wale wa utawala wangali wanajaribu kubaini sababu zilizochangia mwanamume huyo kushambulia familia hiyo. SUPALIGI YA TAIFA: Coast Stima yapoteza mechi ya tatu mfululizo COAST Stima FC ilipoteza mechi yao ya tatu mfululizo baada ya kushindwa kwa mabao 3-2 na APS Bomet FC kwenye mechi kali ya Supaligi ya Taifa (NSL) iliyochezwa uwanja wa Mbaraki Sports Club, Jumatatu. Stima ambayo katika mechi zao mbili ilishindwa kwa mabao 2-1 na Sony Sugar na kuchapwa mabao 3-2 na MCF, ilionekana kuumia zaidi kutokana na udhamini ambao hapo awali kampuni ya umeme ya Kenya ilikuwa ikiipa timu hiyo. Stima ilianza mechi hiyo ikifanya mashambulizi langoni la wapinzani wao lakini ilibidi wasubiri hadi dakika ya 40 kuchukua uongozi kupitia mkwaju wa penalti uliopigwa na Kassim Mohamed. Timu hiyo ya nyumbani ikaweza kujipatia bao la pili dakika ya 48 mfungaji akiwa Lucky Kaingu. Baada ya bao hilo, wageni wa Bomet walichachamaa na kunako dakika ya 52, James Khalela alitinga bao la kwanza kabla ya Godfrey Loneo kusawazisha kupitia mkwaju wa penalti dakika ya 64. Bao la ushindi lilifungwa na Philip Wasai dakika ya 80. Naye kocha wa APS Bomet, Benedict Wanjala Simiyu alisema mechi ilikuwa nzuri na hali ya hewa ya kijibaridi ya Mombasa iliwasaidia zaidi kufanya vizuri na kuibuka ushindi. “Tunajiandaa kwa mechi zetu nyingine ambazo tunataka tushinde,” akasema. Wachezaji wa Coast Stima na APS Bomet wakiomba Mungu mwishoni mwa mechi yao ya Supaligi ya Taifa iliyochezwa uwanja wa Mbaraki Sports Club Naibu Kocha wa Modern Coast, Mustafa Mohamed alisema vijana wake walijitahidi kupata ushindi lakini bahati haikuwa yao na kwamba wanajitayarisha kuhakikisha mechi yao ijayo huko Kisumu wanarudi na poionti tatu ama moja. Kocha wa Murang’a Seal, Vincent Nyabei aliwapongeza vijana wake kwa kupata pointi moja na akasema wanarudi nyumbani kuwasubiri Coast Stima ambapo ana uhakika watashinda mechi hiyo. Bandari, timu ya pekee kutoka jimbo la Pwani kushiriki Ligi Kuu ya Kenya na ambayo iliwahi kushiriki kwenye dimba la Caf Confederation Cup ilifanikiwa kujiandikishia nafasi ya robo fainali baada ya kuinyuka Sagalagala TTI kwa mabao 5-0 juzi Jumapili. Kocha Andre Cassa Mbungo amesema amefurahikia mno na jinsi vijana wake walivyocheza kwa uelewano na kupata ushindi mkubwa zaidi ya ule walioupata kwenye mechi ya raundi ya timu 32 ilipoilaza Dimba Patriots kwa mabao 5-1. “Nina imani kubwa tutapata ushindi kwenye mechi yetu ya robo fainali dhidi ya Equity FC hapo Jumatano. Tunataka tufuzu kwa nusu fainali kwani tutakuwa tumebakisha kushinda mechi mbili pekee tuweze kuhifadhi taji letu,” akasema Mbungo. Mkufunzi huyo anasema wana hamu kubwa ya kushiriki kwenye dimba la Caf Confederation Cup ili tuweze kuiwakilisha Kenya kwenye mashindano hayo ya barani Afrika. “Hivyo, nina uhakika vijana wangu watafanya bidii zaidi waweze kushinda mechi tatu tuweze kuwa mabingwa tena,” akasem a. Kocha Mbungo anasema kuwa hakuna mchezaji yoyote yule aliyepata majeraha wakati wa mechi yao na Sigalagala na hivyo, atakuwa na kikosi kamili wakati watakapokipiga na Equity hapo kesho. Katika mchezo wao wa raundi ya timu 16 dhidi ya Sagalagala, Benjamin Mosha alitinga mawili dakika tatu na 39, Wilberforce Lugogo akafunga dakika ya 18, Yema Mwana akatinga lake dakika ya 49 na beki wa Sigalagala akajifunga la tano dakika ya 90. Utangamano wa kitaifa ni moja ya malengo muhimu ya elimu, tuuthamini! Kuimarika huku hutofautiana toka mtu mmoja hadi mwingine. Wapo wanaotamani wanao wajifunze kujieleza.Wapo wanaotegemea wanao wazitambue au kuzikuza talanta zao ama yote mawili. Asilimia kubwa zaidi hutaraji wanao wapate ajira baada ya kufuzu masomoni ili wakidhi mahitaji yao wenyewe na ya wazee wao ikiwezekana. Hivi serikali ambayo imekuwa ikigharamia asilimia fulani ya karo ya wanafunzi hawa hukusudia nini? Hutegemea nini hadi ikagharamia kiasi kikubwa cha elimu ya shule za msingi na za sekondari (kwa wanafunzi wa kutwa)? Kuandaa wataalamu wa sekta mbalimbali katika soko la ajira la nchi hii ni mojawapo ya azma za serikali. Maendeleo ya kitaifa ni lengo jingine muhimu lakini orodha hii haikamiliki kabla ya kutaja umoja na utangamano wa kitaifa. Maswala yote tuliyoyataja awali ni muhimu lakini yana umuhimu wenye mawanda finyu; yaani ni faida ya mtu binafsi au familia. Umoja wa kitaifa ni lengo linalonuia kuvuka mipaka ya kidini na kikabila, kitabaka na kiitikadi ili kujinufaisha kadri iwezekanavyo toka kwa mwananchi mwenzio. Hivi ni kwa msingi kwamba mengi ya mambo haya tuyaonayo kama vyanzo vya kututambulisha na kututenganisha ni matukio ya kisadfa. Ama yupo miongoni mwetu anayeweza kudai kwamba alinuia kuzaliwa katika kabila fulani na ikawa hivyo? Je kunaye anayeweza kudai kwamba katu hawezi kuoa au kuolewa na mtu wa kabila fulani? Wengi wamewahi kujitungia sheria za jinsi hii na mioyo yao ikawalazimu kuzivunja walipokutana na wahibu wao walioandikiwa na Mwenyezi Mungu. Ikiwa elimu yetu, kisomo chetu hakituelekezi katika kuthaminiana pasi na kujali usuli wetu kidini na kikabila basi afadhali tuikome na kujishughulisha na mambo tofauti.Katika kipindi hiki ambapo joto la kisiasa linazidi kupanda nchini, wanafunzi twapaswa kuwa katika mstari wa mbele kukariri haki na amani bila kujali misingi ya kikabila. Ama mbona wazazi wajitahidi wanao wajiunge na shule za sekondari za kitaifa huku imani na misimamo yao ikisalia kuwa ya kijijini? Ni utaifa upi tunaoutafuta tunapowataka wana wetu wasomee shule za hadhi za kitaifa lakini tukazidi kuwasisitizia jinsi wenyeji wa baadhi ya makabila yaliyowakilishwa shuleni mwao yasivyofaa?Wakati umewadia kwetu sote, wakubwa kwa wadogo, wazazi na wana wetu kuwaona wenzetu kama vijalizo vya dhaifu zetu. Yaani, uzione thurati za kabila lako kama zisizokamilika hadi zinapounganishwa na za makabila mengine. Ukitazama kwa makini utagundua Mwenyezi Mungu amegawa raslimali zake kwa njia isiyosailika. Amekupa huu akakunyima huu; chambilecho Waswahili: una huu na huu hauna. Kwa jinsi hii kila mmoja wetu ahitaji uzoefu na tajriba ya mwenziwe aliyekulia mazingira tofauti ili akamilike kimawazo na kuibuka na mbinu mpya za utatuzi wa migogoro.Yeyote miongoni mwetu kujihisi kakamilika bila mchango na msaada wa mwenziwe ni kujitia kiburi kinachoweza kumporomosha na mapema. Tujifunze kuwathamini ndugu zetu wa makabila mengine na dini tofauti na zetu. Huku ndiko kukomaa kunakohitajika hasa katika kipindi hiki. Vijana, wanafunzi tuna nafasi muhimu pamoja na idadi yetu kubwa kuzuia ghasia nchini. Unapotofautiana na mwenzio kimawazo, kimtazamo au kimsimamo, usiwe mwepesi kuamua kwamba ni kwa sababu yuatoka katika kabila tofauti na lako bali kwa sababu ya uelewa wenu tofauti wa jambo lile lile, au hujawahi kutofautiana na mzaliwa nawe mnayefaana licha ya kufanana kama shilingi kwa ya pili? Yatafakari haya kabla ya kuchukua hatua kumvamia mwenzio au kuharibu mali yake aliyoyapata kwa kumwaga jasho jingi. Timu nyingi za mashinani, zimekuwa zikipitia wakati mgumu wakati wa kusaka ufadhili, labda kutokana na miundo misingi duni mitaani. Aidha inawezekana soko la kununua wachezaji nchini bado halijaimarika, taifa na wizara ya michezo zikiendelea kutilia shaka uwezo wa wachezaji wa humu nchini.Wiki iliyopita wachezaji wa Nakuru Youth Sports Assoiation(NYSA ) walipokea ufadhili wa jezi, mipira, mabuti na matibabu ya bure kutoka kwa Mediheal Group of Hospitals. Timu hii ambayo inashiriki ligi ya kaunti kuanzia Olenguruone hadi Naivasha, ilianzishwa mnamo 2011 na mkufunzi Dickson Gitari akiwa na lengo la kuwasaidia vijana mitaani kujitenga na mihadarati na uhuni. Isitoshe alitazamia kukuza talanta za vijana wa mitaani ambao wengi wao husishia katika lindi la umaskini kwa kutomakinika maishani na kutumia vipaji vyao ipasavyo. Kikosi cha NYSA ni kwa wachezaji kati ya miaka 5-21, ambapo kwa sasa ni wachezaji 60 ambao hufika uwanjani Afraha kila siku za wiki kufanya mazoezi kwa ajili ya kujiandaa kwa mechi za kujipima nguvu na za ligi. “Wakati wa likizo tunaweza kupokea hadi wachezaji 200, ambao baadhi yao huja kujifunzi stadi ya kucheza soka ,”alisema.Anasema kuwa kikosi chake kinalenga kufika mbali siku za usoni, akiamini kuwa wachezaji wake watakuja kuwakilisha nchi kwenye michuano ya Hrambe Stars. Hii ni baada ya kuandikisha msururu wa matokeo mazuri katika ratiba ya jumla ya michuano, kuanzia ile ya kaunti mpaka michuano ya Betway Cup.Alieleza kuwa NYSA ikiwa ni timu ya mtaani imechangia katika akiba ya zana mahiri kwa kuwakuza wachezaji kama Sydney Lokale ambaye amewahi kuchezea timu ya Kariobangi Sharks kwenye ligi ya Kenya Premier League(KPL). Nahonda wa NYSA Jackson Ongusa aliambia Dimba, atashirikiana na wachezaji wake kuhakikisha wananyanyua taji la msimu huu kutokana na mechi kadhaa zilizosalia Lakini kwa timu ya Nakuru Youth Sports Association, mambo ni tofauti , hii ndio sababu usimamizi wa Hospital ya Mediheal umeamua kuwafadhili wachezaji wake ambao wengi wao wanatokea familia maskini za mitaa ya Kivumbini, Bondeni, Rhonda, Freehold na Freearea. Timu ya Nysa itafaidika na ukaguzi wa matibabu ya bure mbli na kupata nauli na hela za malazi kwa mechi za ugenini ikiwa ni njia mojawapo ya kurudisha shukrani kwenye jamii. Hatua hii itasaidia kupiga jeki kampeni yao kuwania taji la Betway Cup mwezi ujao katika eneo la Siaya kaunti ya Nyanza,”akasema Santos.Wachezaji wa timu ya Nakuru Youth waonyesha furaha yao baada ya kunufaika na jezi na mipira , katika uwanja wa Afraha. Baadhi yao wanatokea familia maskini katika mitaa ya mabanda ya Rhonda , Kivumbini na Bondeni. Vitengo vinne vikuu kuwakabili polisi watendao maovu ASASI nne kuu serikalini sasa zitakuwa zikichunguza mauaji na ukiukaji wa haki za kibinadamu unaotekelezwa na polisi nchini. Afisi ya Mkurugenzi wa Mashtaka (ODPP), Kitengo cha uchunguzi wa masuala ya ndani (IAU), Idara ya Upelelezi Nchini (DCI) pamoja na Mamlaka Huru ya Kutathmini Utendakazi wa Polisi (IPOA), zote zitashirikiana kuhakikisha polisi wanaokiuka maadili ya kazi yao wanakabiliwa vikali kisheria. Hatua hiyo imechukuliwa ili kuhakikisha raia wanaodhulumiwa na polisi wanapata haki huku wanaotoa ushahidi katika kesi hizo pia wanalindwa au kuhakikishiwa usalama wao. Kwa muda mrefu sasa, uchunguzi ambao umekuwa ukiendelezwa dhidi ya maafisa wanaowaua raia kiholela au kukiuka haki zao, umekabiliwa na changamoto kadhaa kutokana na kugongana kwa majukumu yao. Aidha, uhasama na ukosefu wa uaminifu kati yao umechangia polisi wanaopatikana na hatia kukwepa mkondo wa sheria. Hili limetokea hasa wakati ambapo visa vya polisi kuwaua raia kiholela au watu kutoweka kwa njia isiyojulikana kuendelea kuripotiwa maeneo mbalimbali nchini. Vitengo hivyo vinne ambavyo vinaongozwa na kamati maalum vitamteua afisa mkuu mshirikishi katika afisi zote kwenye kaunti zote nchini ili kurahisisha upokeaji wa ripoti kuhusu visa vingi vya dhuluma za polisi. Waziri wa Usalama Dkt Fred Matiang’i alisema, wizara hiyo haitavumilia uhalifu au ukiukaji wa haki za raia hata kama utatekelezwa na maafisa wa usalama. “Kuna ushahidi kwamba polisi wamekuwa wakikiuka maadili ya kazi yao kwa kuwaua raia au kuhusika na visa vya kutoweka kwao. Tuna maadili ya utendakazi na yanafaa yafuatwe na wote kikamilifu,” akasema Dkt Matiang’i katika Chuo cha Mafunzo cha Polisi eneo la Loresho, Nairobi Waziri huyo ambaye amejizolea sifa kama mtumishi wa umma mchapakazi alifichua kwamba, bunduki 14,000 na risasi 400,000 zimetwaliwa kutoka kwa umiliki wa majangali na wahalifu kwa muda wa miaka miwili iliyopita na zinatarajiwa kuteketezwa leo. “Hawa watu ambao wanaendeleza biashara haramu ya kuchapisha pesa bandia hapa Thika na wengine wanaojificha mitaa ili kuwateka nyara watoto kisha kuitisha fedha, wanaishi miongoni mwetu. “Ni vyema iwapo umma utakuwa macho kuwatambua wahalifu hao. Wengi wao huishi maisha ya kujifanya ili waonekane kama watu tajiri,” akaongeza Dkt Matiang’i. Msimamizi wa mahakama ya rufaa Daniel Musinga alisema idara ya mahakama inafaa kuboresha ushirikiano wao na vitengo hivyo vya uchunguzi ili kurahisisha utoaji huduma kwa Wakenya. “Kunafaa kuwe na usawazishaji wa majukumu na ushirikiano kati ya idara mbalimbali kwa sababu sote tunawahudumia Wakenya. Kwa hivyo, tunafaa tuendelee kubadilishana mawazo na mwongozo ili kuboresha huduma zetu,” akasema Bw Musinga. Mkurugenzi wa Mashtaka ya Umma (ODPP) Noordin Haji alisema, wanalenga kutathmini hatua zilizopigwa baada ya miaka mitatu katika kukabiliana na uhalifu, uchunguzi na hukumu kwa wanaopatikana na hatia, wawe polisi au raia. “Lengo letu ni kuhakikisha kuna uwajibikaji, uwazi, usawa na kurejesha imani ya raia kwenye shughuli zetu zote tunazotekeleza,” akasema Bw Haji. Safari ya mwisho ya Ayimba yaanza na misa ya wafu South B Rafiki na familia ya kocha wa zamani wa timu ya Kenya Shujaa, marehemu Benjamin Ayimba hapo Juni 8, walisherehekea maisha yake katika kanisa la Katoliki ya Our Lady Queen of Peace mtaani South B, Nairobi. Mkewe Ayimba, Caroline Waswa na mke wake wa zamani Lois Onyango na watoto wao Brian, Gabriel, Keenan na Eli walihudhuria misa ya wafu, ingawa mwili wa Ayimba haukuwepo. Hata hivyo, rafiki wataweza kutazama mwili wake na kutoa heshima zao za mwisho hapo Juni 9 ugani RFUEA kwenye barabara ya Ngong Road kuanzia saa sita adhuhuri.Ayimba atazikwa Ijumaa katika katandogo ya Uranga katika kaunti ya Siaya. Wengine waliofika katika misa hiyo ni mwenyekiti wa Shirikisho la Raga Kenya (KRU) Oduor Gangla na msemaji wa familia ya Ayimba, Oscar Osir, ambao walikuwa watu pekee walioruhusiwa kutoa hotuba kanisani ya kuomboleza mwendazake Ayimba. Osir alikuwa meneja wa timu wakati Ayimba alikuwa kocha wa Shujaa ilipofika nusu-fainali ya Kombe la Dunia la raga ya wachezaji saba kila upande kwa mara ya kwanza kabisa mwaka 2009. Wengine waliotoa rambirambi zao nje ya misa hiyo ni mwenyekiti wa zamani wa KRU, Mwangi Muthee, mwenyekiti wa Shirikisho la Ligi ya Raga Kenya (KRLF) Edward Nyakwaka na nahodha wa timu ya Shujaa mwaka 2009 Humphrey Kayange. Gangla alisema Ayimba alikuwa kama ndugu yake, mchezaji nyota wa raga, kiongozi wa wanaume, supastaa wa dunia na rahisi wa kusema ukweli bila ya kujali unauma. “Benja alipenda watoto wake, maisha na Mungu,” alisema Gangla. “Picha yake akiwa amepiga magoti kushukuru Mungu baada ya Kenya kuingia Olimpiki mwaka 2016 bado iko akilini mwetu na mioyoni mwetu.” Osir alisema Ayimba, 44, alipenda kila mtu na kila kitu alichogusa, lakini hakuwa wa kuyumbayumba wakati wa kufanya maamuzi bila kuyabadilisha. Muthee alisema Ayimba alikuwa balozi mkubwa wa mchezo wa raga. “Tunazungumzia sifa zake, ari, ushirikiano…alikuwa na vitu hivyo vyote ambavyo vinahusiana na raga,” alisema Muthee, akisema kuwa mchezo wa raga ulichukua nguvu zake zote baada ya kujituma kabisa uwanjani. “Aliaga dunia akiwa amevalia buti zake za raga miguuni,” alisema Muthee. Kayange alisema kuwa Ayimba alimsaidia sana katika ukuaji wake wa raga mwaka 2006 alipomteua kuwa nahodha akipuuza wachezaji wengine wazoefu kikosini. “Nilipokutana naye kwa mara ya kwanza mapema 2006, alinipuzilia mbali akisema mimi ni mwembamba, na siwezi kustahimili mchezo wa raga. Alisema nahitaji kuwa na misuli zaidi,” alisema Kayange ambaye alishangaa kuona Ayimba akimteua kuwa nahodha mwisho wa mwaka 2006. CHAKIBU: Jivunio la Butula Boys kwa makuzi ya lugha CHAMA cha Kiswahili katika Shule ya Upili ya St Louis Butula Boys, Kaunti ya Busia (CHAKIBU), kiliasisiwa kwa nia ya kubadilisha mtazamo hasi wa wanafunzi kuhusu Kiswahili, kukuza talanta za wanafunzi katika kazi bunilizi, kuzidisha maarifa ya utafiti katika Kiswahili na kushirikiana na vyama vingine ili kuboresha matokeo ya KCSE Kiswahili. CHAKIBU kwa sasa kina mikakati ya kushiriki makongamano mbalimbali ya Kiswahili kwa maazimio ya kuwakutanisha wanafunzi na walimu maarufu wa Kiswahili, wanahabari na waandishi mashuhuri kwa azma ya kuwatia ari ya kuanza kuchapukia lugha hii. Kuasisiwa kwa chama ni zao la ugunduzi kwamba baadhi ya wanafunzi shuleni Butula Boys walikuwa na udhaifu wa kujieleza kwa ufasaha kupitia mazungumzo na maandishi kila walipotumia lugha ya Kiswahili. Mbali na hayo, chama hiki vilevile kinawapa wanafunzi fursa na majukwaa mwafaka ya kuendesha midahalo wazi kila wanapozamia haja ya kuangazia masuala mbalimbali yanayofungamana na maendeleo ya jamii kwa jumla pamoja na changamoto zinazowakabili wanafunzi masomoni. Warsha za aina hii huandaliwa ndani na nje ya shule huku uzingativu zaidi ukielekezwa katika kujadili masuala yanayofungamana na haki za watoto, matatizo yanayowakumba vijana, uongozi katika jamii na nafasi ya vijana katika kuendeleza taifa na utamaduni wa Kiswahili. CHAKIBU kinanuia pia kuhakikisha kwamba wanafunzi wanaweza kuzungumza lugha sanifu ya Kiswahili bila ya kuathiriwa na tafsiri za moja kwa moja katika mengi ya maneno. Wanachama wanafanya juhudi za kutumia misamiati mwafaka ya Kiswahili katika kuelezea dhana zenye utata miongoni mwa watumiaji wa lugha hiyo ndani na nje ya shule. Uzungumzaji na Usikilizaji ni stadi ambazo wanafunzi hawa huzihitaji sana ili kuendesha mijadala yenye mantiki. Chama hundaa vikao vya mara kwa mara kwa lengo la kutoa nafasi bora kwa wanafunzi kuhamasishana, kukumbushana mambo ambayo yalifundishwa madarasani na kuzamia kwa kina baadhi ya mada ambazo zinawatatiza, hasa katika somo la Kiswahili. Aidha, wanachama huazimia haja ya kudhihirisha upekee wa vipaji vyao katika kutunga na kughani mashairi, kutegua vitendawili na hata kutamba hadithi chini ya uelekezi wa walimu Edwin Omoding na Isaac Were ambao ni walezi wa chama. Kupitia CHAKIBU, Kiswahili kwa sasa ni miongoni mwa masomo yanayofanywa vyema zaidi na wanafunzi katika mitihani ya kitaifa ya KCSE katika Shule ya Upili ya Butula Boys. Hali hii imechangiwa zaidi na kuwapo kwa asasi madhubuti zinazoshirikiana kukitukuza na kukikuza Kiswahili. Uhuru kuidhinisha Nakuru kuwa jiji la nne Kenya RAIS Uhuru Kenyatta wiki hii anatarajiwa kuidhinisha rasmi mji wa Nakuru kuwa jiji, baada ya Seneti kupitisha hoja ya kuupandisha hadhi wiki iliyopita. Maseneta walipitisha hoja hiyo Jumatano wiki iliyopita, kwenye kikao maalum kilichofanyika mjini humo. Gavana wa Nakuru, Lee Kinyanjui ametaja hatua hiyo kama ushindi mkubwa kwa wenyeji, akisema italifungua eneo hilo kwa nafasi nyingi za kukuza uchumi wake. “Baada ya kuidhinishwa rasmi na Rais, Nakuru itakuwa jiji la nne nchini baada ya Nairobi, Mombasa na Kisumu. Huu ni mwanzo mpya kwa mji huu,” akasema Bw Kinyanjui. Hata hivyo, Bw Kinyanjui amepuuzilia mbali wasiwasi kuwa hatua hiyo itawafanya wenyeji kuanza kutozwa ushuru, ada za ardhi na kodi za juu. Badala yake, alisema serikali yake itafanya maamuzi kulingana na mahitaji ya wenyeji. Alisema atakuwa akiwashirikisha wananchi kwenye maamuzi kuhusu masuala muhimu yanayolihusu jiji hilo. Kupandishwa hadhi kwa mji huu kunamaanisha wenyeji watakuwa wakifurahia miundomsingo bora ya michezo, maji ya kutosha, viwanja vya kisasa, barabara nzuri, huduma bora za uzoaji taka kati ya masuala mengine. “Hatua hii inamaanisha wenyeji watapata huduma bora. Sababu ni kuwa serikali ya Gavana Lee Kinyanjui inatarajiwa kuimarisha taratibu za mipango ya mji, kulainisha uzoaji taka, kushughulikia suala la uhaba wa nyumba, uwekaji mataa kwenye barabara, kutatua suala la misongamano ya magari kati ya masuala mengine yatakayoufanya mji huu kupata hadhi ya jiji,” asema Bw James Michoma, ambaye ni mtaalamu wa mipango ya jiji. “Mji huu utafanyiwa mpango mpya ili kusuluhisha tatizo la misongamano, hasa katika eneo la kati (CBD) na barabara kuu. Hivyo, wakazi wataanza kupata huduma bora,” akaongeza. Tayari, mtaa duni wa Bondeni unatarajiwa kushuhudia mageuzi makubwa baada ya serikali kuanza mradi wa ujenzi wa nyumba za mamilioni ya pesa. Nyumba hizo baadaye zitauziwa wananchi. Kijumla, serikali inajenga nyumba 605 kwa gharama ya Sh2 bilioni. Kulingana na Bw David Mwangi, ambaye ndiye mwenyekiti wa Chama cha Utalii cha Nakuru (NTA), hadhi mpya ya mji huo itaboresha na kupanua shughuli zake kiuchumi. Mugabe alikuwa Rais wa kwanza wa Zimbabwe baada ya nchi hiyo kupata uhuru 1980 hadi 2017 alipong’olewa kwa nguvu kutoka wadhifa huo na wanajeshi na nafasi yake ikachukuliwa na Rais Emmerson Mnangagwa. Mwaka 1987, alibadilisha katiba ili imruhusu kuwa rais kwa muda zaidi, na kuongeza mamlaka yake. “Mahakama ya kitamaduni haina mamlaka ya kuagiza kufukuliwa kwa maiti ambayo tayari imezikwa. Vilevile Chifu Zvimba aliingilia eneo ambalo haliko chini yake,” wanasema watoto wa Mugabe katika stakabadhi zao walizowasilisha katika mahakama ya hakimu. Baadhi ya jamaa wa Mugabe, akiwemo waziri wa zamani Patrick Zhuwao, wameshutumu Rais Mnangagwa kwa kufadhili watu wanaotaka mwili wa Mugabe ufukuliwe ili ufanyiwe matambiko. Lakini serikali imepuuzilia mbali madai hayo. Serikali na familia ya Mugabe walivutana kwa takribani wiki tatu kuhusu mahali ambapo kiongozi huyo angezikwa. Familia ilishikilia kuwa Mugabe alikuwa amesema kwamba hakutaka azikwe katika makaburi ya wapiganaji wa ukombozi kwa sababu hangependa kukaribiana na makaburi ya watu walioongoza mapinduzi dhidi ya serikali yake. Makahaba sasa wapeleka ‘huduma’ kwa nyumba za wakazi JANGA la Covid-19 na ambalo lilitua nchini Machi 202 limeathiri karibu kila sekta. Kuanzia sekta ya afya, usafiri na uchukuzi, elimu, ile ya utalii na hoteli ikiwa iliyoathirika zaidi. Wanaofanya biashara ya ngono pia hawajasazwa. Huku wengi wakijipata kuacha biashara hiyo, kulemewa na msongo wa mawazo na kuishia kutumia dawa za kulevya na mihadarati, baadhi wametafuta “njia mbadala kuendeleza kazi hiyo ya tangu zamani ulimwenguni.” Makahaba katika Kaunti ya Tana River wamejumuisha huduma za usafi wa nyumba, kwenye biashara yao.Kwa sasa, wanaendeleza huduma zao nyumbani badala ya mitaani.Si siri, hatua hiyo ina malipo ya kuridhisha, wanaiambia Taifa Leo Digitali. “Mbinu sasa imebadilika. Wateja tunawahudumia kama wachumba wetu. Biashara imenoga,” anasema Anne Syokau, akiongeza kuwa malipo ni bora.Mbali na biashara yao halisi, wamejuisha kufulia wateja nguo, mapishi na kuwanyoosha viungo vya mwili katika makazi yao. “Wengi wa wateja wetu ni makapera, watumishi wa umma, wafanyabiashara wa mijini na wanaume walio kwenye ndoa na wanaohitaji huduma zetu,” Anne anafichua. Mapato kupanda Huduma hizo kijumla hazipungui Sh2, 000, mapato ambayo makahaba hao wanaridhia, yakilinganishwa na ratiba ya kawaida mitaani na ambayo malipo yake ni ya chini.Wateja wanaoridhika, hulipa vyema, baadhi yao wakiomba mahusiano wa kipekee. “Si kama kitambo ambapo tulikuwa tukikodi lojing’i ama kutoa huduma kwenye veranda, kona ya majengo, maeneo yenye baridi.“Awali, baadhi ya siku tungelala usiku kucha kwenye baridi bila kupata wateja na kurudi nyumbani bila mapato,” anasimulia Milcah Achieng. Ujanja huo umechangia usalama wao kuimarika. Wanasema kwa sasa wamekwepa kero ya maafisa wa polisi, wanaohoji wamekuwa wakivuna hela za bwerere, “mashamba ambayo hawakufanya upanzi”.Isitoshe, wanasema gharama katika nyumba zao imepungua kwa sababu wateja wao wananua chakula na pia kitanda bora. “Kwa wiki huunda zaidi ya Sh10, 000. Ukiimarisha uhusiano bora na wateja, si ajabu kuingiza kima hicho cha mapato chini ya siku chache,” Achieng asema.Aidha, baadhi ya makahaba wamegura biashara hiyo mitaani, na kuanzisha uchumba na baadhi ya wateja wao. Wametambua wanaume wa kujishirikisha na uchumba wa karibu.Cicily Maingi anasema anapanga kufunga pingu za maisha, kufikia mwishoni mwa mwaka huu, 2021. Kuacha uhakahaba “Amenipendekezea posa mara mbili, anataka niwe mke wake wa pili kwa sababu mke wake wa kwanza hana mtoto. Mkewe amekubali, ila mama yake (mama wa mume) amekataa. Ninaendelea kutathmini ombi lake,” mwanadada huyo mwenye umri wa miaka 24 anaelezea. Wawili hao watasafiri mashambani kujadiliana na wazazi wa jamaa.Maingi hatimaye huenda akagura biashara ya ukahaba.Baadhi ya wanaume wanaridhia huduma za nyumbani, wakizisifia kuwa bora na nafuu. John Emase anasema anaokoa kiasi kikubwa cha pesa anapopeleka mwanamke anayempikia nyumbani, kama mojawapo ya baadhi za huduma.“Ninachofanya ni kununua chakula na sabuni ya kufua nguo. Hatua hiyo inaniokolea zaidi ya Sh1, 500 kila wiki,” anaiambia Taifa Leo Digitali. Emase anapendekeza makahaba waache kuendesha biashara yao mitaani, na kuilekeza maeneo ya faragha kwa sababu inawaondolewa kukosewa heshima.Hata hivyo, mwanaharakati Jemimah Wangari anasema huduma za nyumbani huenda zikawa chocheo la ndoa nyingi kusambaratika. Bingwa wa taji la Afrika (ABU) la uzani wa kati Rayton “Boom Boom” Okwiri amesaini kandarasi ya miaka mitano na mapromota wa masumbwi wa Raynelo kutoka Amerika. Bondia huyo Mkenya kutoka Idara ya Magereza alifichua Jumanne kuwa makubaliano hayo yatashuhudia akipokea Sh5 milioni (Dola 50,000) kwa kila pigano la taji na Sh1 milioni (Dola 10, 000) kwa kila pigano lisilo la kuwania taji. Raynelo inapanga kumtafutia angaa mapigano matano kila mwaka. Okwiri, ambaye alisherehekea kufikisha umri wa miaka 35 mnamo Mei 26, alifanya mapatano na mmiliki wa Raynelo, Nelson Lopez Junior baada ya kuwasili mjini Florida hapo Mei 29. “Nadhani ni dili nzuri kwangu kwa sababu ameahidi kuhakikisha kuwa mapigano yangu kadhaa yanapeperushwa kwenye runinga, kitu ambacho naamini huenda kikaimarisha umaarufu wangu nikipata ushindi,” alisema Okwiri ambaye anajiandaa kwa pambano lake la kwanza la taji la Shirika la Ndondi Duniani (WBO) litakalofanyika mjini Nairobi mwezi Agosti 2021. Pigano hilo la Okwiri ndilo litakuwa kubwa la kampuni ya kamari ya 22Bet. Bingwa wa zamani wa dunia wa uzani wa “Heavy” Mike “Iron Mike” Tyson atakuwepo kushiriki pigano la maonyesho. “Mimi sikutupilia mbali mazoezi wakati michezo ilisitishwa mwezi Machi mwaka jana kufuatia mkurupuko wa virusi vya corona,” alisema Okwiri ambaye alikuwa amerejea kushiriki ndondi zisizo za malipo kujaribu kutafuta tiketi ya Olimpiki, lakini hakufaulu.Okwiri alishindwa kufuzu kupitia mashindano ya Bara Afrika yaliyoandaliwa Februari 2020. Hata hivyo, Okwiri alisema anamakinia ndondi za malipo zaidi kuliko wakati mwingine maishani mwake akilenga kushinda mataji kadhaa kabla ya kustaafu. “Nimesalia na miaka mitano ya kulimana ngumi na sina budi kujitolea kwa dhati kupata matokeo bora. Nimekuwa katika masumbwi tangu mwaka 2002 na umri wangu umeanza kunipa kisogo,” alisema Okwiri ambaye ameshinda mapigano matano na kutoka sare moja katika sita ameshiriki ya malipo. Lage ambaye pia ni raia wa Ureno, aliagana na klabu ya Benfica ya Ligi Kuu ya Ureno mnamo Juni 2020 baada ya kudhibiti mikoba ya kikosi hicho kwa kipindi cha miezi 18. Lage, 45, alitua nchini Uingereza mnamo Mei 25, 2021 na akaandaa kikao cha faragha na mwenyekiti wa Wolves, Jeff Shi pamoja na mkurugenzi wa benchi ya kiufundi, Scott Sellars. Ni wakati huo ambapo aliafikiana na usimamizi kutwaa mikoba ya Wolves inayoshiriki Ligi Kuu ya Uingereza (EPL). Nuno aliagana rasmi na Wolves mnamo Mei 23, 2021 baada ya kuhudumu ugani Molineux kwa kipindi cha miaka minne akijivunia kuchangia pakubwa uthabiti wa kikosi hicho tangu kipandishe ngazi kushiriki soka ya Ligi Kuu ya Uingereza (EPL) kwa mara ya kwanza mnamo 2018. Lage aliwahi kuwa msaidizi wa kocha Carlos Carvalhal kambini mwa Sheffield Wednesday na Swansea City. Akidhibiti mikoba ya Benfica, aliongoza kikosi hicho kutia kapuni taji la Ligi Kuu ya Ureno mnamo 2019.Kuajiriwa kwake na Wolves kunasukumwa zaidi na wakala maarufu, Jorge Mendes ambaye pia ni ajenti wa Nuno. Chini ya Nuno, Wolves walikamilisha kampeni za EPL katika nafasi ya saba mnamo 2018-19 na 2019-20. Kikosi hicho kiliambulia nafasi ya 13 mnamo 2020-21 kwa alama 45 sawa na Newcastle United.“Nimefurahi kujiunga na kikosi hiki ambacho kina matamanio makubwa katika soka ya Uingereza na bara Ulaya,” akasema Lage. Msanii wa Rhumba awapa wakazi barakoa SHUGHULI za kawaida zilisimama kwa muda mjini Mtwapa kaunti ya Kilifi baada ya mwanamuziki maarufu Petty Makambo wa nyimbo za rhumba kuwagawanyia wananchi barakoa. Wanabodaboda na wachuuzi kandokando ya barabara ya Mtwapa kuelekea Kilifi mjini walisimamisha biashara zao kwa muda kupokea barakoa hizo . “ Leo naadhimisha siku yangu ya kuzaliwa kiaina kwa kuwafaa wananchi wenzangu kwa barakoa kipindi hiki kigumu ambapo msambao wa virusi vya Corona umesimamisha shughuli nyingi duniani, “ akasema Makambo wakati wa mahojiano na Taifa Leo Digitali. Kwa mujibu wa Makambo aliamua kutumia kiasi cha Sh50,000 aliyonuia kuwaandalia ndugu na marafiki sherehe murwa ya kuadhimisha siku yake ya kuzaliwa. Petty Makambo akimpatia barakoa mfanyibiashara eneo la Mtwapa, Kilifi kujikinga dhidi ya virusi vya Corona. Mtwapa inafahamika kuwa na idadi kubwa ya watalii kutoka nchi za kigeni. PICHA/ CHARLES ONGADI Makambo aliongeza kusema kwamba kuna baadhi ya wananchi ambao hawawezi kumudu kununua barakoa kila siku kutokana na hali mbaya ya uchumi kwa sasa. Amewaomba wananchi daima kuzingatia sheria na masharti ya Wizara ya afya kuhusu maambukizi ya virusi vya Corona ili kufaulu kuuthibiti ugonjwa wa Covid-19. Lucas Karisa ambaye ni mkazi wa Mtomondoni, Mtwapa, alimshukuru mwanamuziki huyu kwa hatua yake kuwajali wananchi wa kawaida kipindi hiki kigumu cha msambao wa virusi vya Corona. Aliwaomba wahisani zaidi kujitokeza kuwasaidia wananchi kwa hali na mali kipindi hiki kigumu cha msambao wa virusi vya Corona. Petty Makambo ambaye ni kiongozi wa bendi ya Beezy Academia aliandamana na kundi nzima ya bendi yake katika hafla hiyo fupi ya kuwagawanyia wananchi barakoa. Walimu sasa walia, wataka nyongeza mpya ya mshahara CHAMA cha walimU (Knut), kinataka Tume ya Huduma ya Walimu (TSC), kuharakisha mazungumzo kuhusu makubaliano ya pamoja (CBA), kuwawezesha walimu kuanza kupata mishahara mipya kuanzia Julai 1, 2021. Katibu Mkuu wa chama hicho Wilson Sossion, aliyezungumza akiwa mjini Nakuru baada ya kukutana na walimu kutoka eneo la Rift Valley, alisema kwamba mkataba wa sasa utaisha Juni 30 na utekelezaji wa CBA mpya unafaa kuanza Julai 1 ilhali TSC haijakamilisha shughuli hiyo. “Nilikutana na baraza la Knut la eneo la Rift Valley na tumejadili masuala kadhaa ikiwemo CBA inayokuja. Lililo wazi ni kuwa walimu wanafaa kuanza kupata mishahara mipya kuanzia Julai 1 kupitia mfumo ambao umejadiliwa vyema. Hili ndilo jukumu kuu la chama ,” alisema Bw Sossion baada ya mkutano uliofanyika katika hoteli ya Golden Palace Hotel. Jumapili, Bw Sossion alikutana faraghani kwa takriban saa nne na wanachama wa tawi la Rift Valley la Knut ambapo walijadili masuala kadhaa ikiwa ni pamoja na CBA.Duru miongoni mwa waliohudhuria mkutano huo zilifichulia Taifa Leo kwamba mazungumzo hayo pia yalihusu uchaguzi ujao wa chama hicho. Hali hii inaibua wasiwasi kwamba idadi ya watahiniwa ambao huenda wakakosa kufanya mitihani mwaka huu, huenda ikawa ya juu kuliko miaka ya awali.Mitihani ya KCPE na KCSE itaanza mwezi huu huku ya kidato cha nne ikiendelea hadi mwezi ujao. Familia nyingi zilihama maeneo zilizokuwa zikiishi baada ya kupoteza kazi na kukabiliwa na hali ngumu ya uchumi huku shule zikifungwa kufuatia athari za janga na corona.Maafisa wa elimu wameruhusu watahiniwa kubadilisha vituo vya kufanyia mitihani kukabiliana na mabadiliko hayo. Uchunguzi wa Taifa Leo kote nchini ulifichua kwamba licha ya juhudi za wizara ya elimu na ile ya usalama wa ndani kuwasaka wanafunzi baada ya shule kufungwa wa muda mrefu kufuatia janga la corona, maelfu ya wanafunzi bado hawajarudi shuleni.Baadhi wameacha shule kabisa ingawa maafisa wa elimu hawataki kutoa idadi rasmi. Taifa Leo imebaini kwamba wengi wa waliokosa kurudi shuleni waliolewa, wamejifungua au ni wajawazito.Nao wanafunzi wa kiume wameripotiwa kutafuta kazi ya vibarua wengi wao wakijiunga na biashara ya boda boda.Maafisa wa elimu walikataa kutoa idadi rasmi wakisema kwamba wameagizwa wasiongee na wanahabari. Kaunti za eneo la Kaskazini mwa Bonde la Ufa zinaonekana kuathiriwa zaidi ambapo wavulana ambao hawakurudi shuleni wanaendelea kupashwa tohara.Katika kaunti ndogo ya Baringo Kusini, watahiniwa 20 wa KCSE na idadi isiyojulikana ya watahiniwa wa KCPE bado hawajaripoti tangu shule zilipofunguliwa mwezi uliopita. Ripoti ya idara za afya na elimu inaeleza kwamba wasichana 7, 600 walipata mimba shule zilipofungwa mwaka jana.Katika Kaunti ya Nandi, watahiniwa 193 wa KCPE waliopata mimba na 313 wa shule za sekondari hawakurudi shule. Hata hivyo, Kamishna wa Kaunti hiyo, Bw Geoffrey Omoding, alisema mipango imefanywa kuwawezesha kufanya mitihani ya kitaifa.Katika Kaunti ya Samburu, wanafunzi zaidi ya 5,000 bado hawajarudi shuleni. Hali hii imehusishwa na mimba za mapema, ukeketaji wa wasichana na wavulana kujiunga na marika wao wa Moran.Hata hivyo, mkurugenzi wa elimu wa kaunti hiyo, Bw David Koech, alisema bado hawajabaini idadi kamili ya watahiniwa ambao hawako shuleni. Katika Kaunti ya Narok, ripoti zinasema wasichana 15,542 wa kati ya umri wa miaka 15 na 19 walipata mimba katika muda wa mwaka mmoja uliopita. Na katika Kaunti ya Tana River, maafisa wa idara ya elimu wanawasaka watahiniwa watano walioacha shule kabla ya mitihani ya kitaifa huku Mandera wakitarajia kubaini idadi hiyo kufikia Machi 4. Helikopta na magari ya kifahari viongozi wakimenyana wiki hii chaguzini WANASIASA kutoka vyama mbalimbali wikendi waliongoza juhudi za kupigia debe wagombeaji wao katika chaguzi ndogo zinazotarajiwa kufanyika wiki hii. Ikiwa ni wikendi ya mwisho ya kampeni kabla ya chaguzi hizo za Machi 4, wanasiasa walionyeshana ubabe kwa kutumia pesa nyingi, magari makubwa na helikopta mashinani. Wengi wao walichangamsha eneo bunge la Matungu, Kaunti ya Kakamega na wadi ya Kiamokama, katika Kaunti ya Kisii.Jumla ya wagombeaji 15 wanang’ang’ania kiti cha eneo bunge la Matungu kilichosalia wazi kufuatia kifo cha marehemu Justus Murunga mnamo Novemba 15, mwaka jana. Hata hivyo kivumbi kikali ni kati ya wagombeaji sita ambao ni pamoja na Peter Nabulindo wa chama cha Amani National Congress (ANC), David Were (ODM), Alex Lanya (United Democratic Alliance (UDA), Charles Kasamani (UDP), Auma Faida (Maendelea Chap Chap) na Paul Achayo (MDG). Mnamo Jumamosi, kiongozi wa ODM, Bw Raila Odinga, alizuru vijiji vya Mirere, Eshirumbwe na Itete kumpigia debe Bw Were ambaye ni mgombeaji wa chama hicho. Bw Odinga alipaa kwa helikopta huku maafisa wengine wa ODM wakisafiri kwa magari ya kifahari kutoka kituo kimoja hadi kingine.Waziri huyo mkuu wa zamani aliandamana na Gavana wa Kakamega, Bw Wycliffe Oparanya, mwenzake wa Vihiga Wilbur Ottichilo, aliyekuwa Mbunge wa Funyula, Bw Paul Otuoma, Mbunge wa Budalang’i, Bw Raphael Wanjala, Bw Geodfrey Osotsi (Mbunge Maalum) na Edwin Sifuna (Katibu Mkuu wa ODM). Katika kaunti ya Kisii, viongozi wa mrengo wa Tangatanga wakiongozwa na Naibu Gavana Joash Maangi walitua katika wadi ya Kiamokama kumpigia debe mgombeaji wa chama cha UDA, Bw Moses Nyandusi Nyakeramba. Wengine walioandamana naye ni aliyekuwa Mwenyekiti wa Kamati ya Utekelekezaji wa Katiba (CIC), Bw Charles Nyachae, Kiongozi wa Chama cha Peoples Democratic Party (PDP) Omingo Magara na wabunge kadhaa wandani wa Naibu Rais William Ruto kutoka kaunti hiyo. Duru zilisema kuwa Dkt Ruto amefadhili kampeni za Bw Nyakeramba kama hatua ya kwanza ya kuiwezesha UDA kukita mizizi katika Kaunti ya Kisii. Kwingineko katika Kaunti ya Makueni jana, kiongozi wa Wiper, Bw Kalonzo Musyoka na Gavana Kivutha Kibwana, walikita kambi katika wadi ya Kitise/Kithuki kupigia debe wawaniaji wa kiti cha udiwani kwa tiketi za vyama vya Wiper na Muungano, mtawalia. Tisho la baa la njaa kutokana na ukosefu wa maji Lamu UHABA wa maji unaokumba vijiji vingi vya kaunti ya Lamu umewasukuma wakazi wengi kulala njaa katika wiki za hivi majuzi. Wakazi wa vijiji vya Bar’goni, Kwasasi, Ingini, Kiangwe, Mokowe na maeneo mengine ya Lamu wamekuwa wakipitia kipindi kigumu cha kukosa maji na chakula, hasa baada ya visima walivyotegemea kupata maji kukauka kutokana na ukame unaoendelea eneo hilo. Taifa Leo ilibaini kuwa wakazi wa vijiji kama vile Bar’goni,Ingini na Kwasasi kila siku hulazimika kutembea mwendo wa zaidi ya kilomita 20 kutafuta maji. Mtungi mmoja wa lita 20 wa maji huuzwa kwa kati ya Sh 50 na Sh100. Akizungumza na wanahabari Jumapili, Mzee wa Nyumba Kumi kwenye Kijiji cha Bar’goni, Diza Doza, alisema wanalazimika kuishi bila chakula kutokana na ukosefu wa maji ya kupikia chakula hicho. Bw Doza aliiomba serikali ya kaunti na ile ya kitaifa kufikiria kuwasambazia maji kwa kutumia malori kwani wanaumia. “Kila siku tunaamka na kulala bila kuogakwani maji ni tatizo hapa. Isitoshe, baadhi ya familia hapa hulala kwa njaa kwa kukosa maji ya kutayarishia mlo. Kusafiri kutoka hapa Bar’goni hadi mjini Hindi ambako maji huuzwa ni karibu kilomita 21. Maji yenyewe yanauzwa kwa bei ghali. Serikali iangazie hali hii na kuitatua,” akasema Bw Doza. Katikka mji wa Mokowe, wakazi wanalazimika kutumia maji ya chumvi kutoka kwa visima vilivyoko mkabala na ufuo wa Bahari Hindi eneo hilo. Wakazi waliambia Taifa Leo kuwa huenda maji hayo yakawaathiri kiafya kwani mbali na kwamba ni ya chumvi, pia ni chafu. Waliiomba serikali ya kaunti kupitia bodi ya kusambaza maji (LAWASCO) kuwaunganishia mifereji ya maji safi kwenye vijiji vyao ili wapumzike mahangaiko. Kwa upande wake aidha, Afisa Mkurugenzi wa LAWASCO, Kimani Wainaina aliwashauri wakazi kujiandaa kushuhudia uhaba zaidi wa maji kote Lamu hasa msimu huu ambapo kiangazi kinaendelea kuathiri maeneo mengi nchini. Bw Wainaina alisema karibu visima vitatu kwenye vyanzo vikuu vya maji ya Lamu eneo la Shella tayari vimekauka kufuatia ukame. “Watu watarajie kushuhudia uhaba zaidi wa maji kwani kiangazi kinachoshuhudiwa kimechangia baadhi ya visima vya Shella kukauka. Hali ikiendelea hivi inamaanisha visima zaidi vitakauka, hivyo kuzidi kupunguza kiwango cha maji yanayosambazwa majumbani eneo hili,” akasema Bw Wainaina. Chanjo ya corona kutua Nairobi Jumanne Akiongea na wanahabari katika Kaunti ya Nyeri Jumapili, Waziri wa Afya Mutahi Kagwe alithibitisha kuwa kuna jumla ya vipimo (dozi) milioni 1.02 vya chanjo aina ya Astrazeneca kati ya vipimo milioni 4.1 ambavyo Kenya inatarajia kuagiza katika awamu ya kwanza. Hatimaye Kenya inapanga kuagiza dozi milioni 24 za chanjo ifikapo Juni mwaka huu. Chanjo hiyo inaletwa nchini chini ya mpango wa usambazaji chanjo duniani kwa jina Covid-19 Vaccines Global Access (COVAX). Waziri Kagwe alisema wahudumu wa afya katika kaunti zote 47 ndio watu wa kwanza ambao watapewa chanjo hiyo. Wengine ambao watanufaika kwa shehena hii ya kwanza ya chanjo ni maafisa wa usalama na walimu kote nchini. “Wahudumu wa afya na wafanyakazi wengi walio mstari wa mbele katika vita dhidi ya corona kama vile walinda usalama na polisi watapata chanjo hiyo katika hospitali za rufaa katika ngazi za kaunti,” Bw Kagwe akaeleza. Tangazo la Waziri huyo linajiri wakati ambapo viwango vya maambukizi ya corona na vifo vimeanza kupanda huku wataalamu wakionya kuwa huenda Kenya itashuhudia wimbi la tatu la maambukizi. Mnamo Jumapili kwa mfano, kiwango cha maambukizi kilipanda hadi asilimia 9.9, kiwango cha juu zaidi katika kipindi cha miezi miwili iliyopita. Hii ni baada ya Kenya kuandikisha maambukizi mapya 329 baada ya sampuli kutoka kwa watu 3,282 kupimwa ndani ya muda wa 24. Watalamu wanasema kuwa kiwango hichi cha maambukizi kinapanda kwa sababu watu wengine wamelegeza masharti ya kuzuia kuenea kwa virusi vya corona. Walio mstari wa mbele kuvunja masharti haya ya Wizara ya Afya ni wanasiasa ambao wanaendelea kuandaa mikutano mikubwa ya hadhara kote kupinga au kupigia debe mswada wa marekebisho ya Katiba kupitia mpango wa maridhiano (BBI). Hii ndio maana Jumapili Waziri Kagwe aliwataka wananchini kuendelea kuzingatia kanuni za kudhibiti msambao wa corona licha ya kuwasili kwa chanjo. “Ujio wa chanjo haumaanishi kuwa tumetelekeza masharti ya corona. Bado hatuko salama. Hii ni kwa sababu ulimwengu unakabiliwa na uhaba mkubwa wa chanjo wakati huu,” akaeleza Bw Kagwe. Mwenyekiti wa Jopokazi la Ushauri kuhusu Chanjo ya Covid-19 Willis Akhwale alisema kuwa chanjo hiyo itapeanwa bila malipo katika hospitali za umma katika awamu hii ya kwanza. Hata hivyo, katika awamu ya pili ya utoaji chanjo hiyo ambapo hospitali za kibinafsi zitahusishwa, vituo hivyo vya afya vitatoza ada ya Sh200 “kama ada ya usimamizi.” “Kimsingi, chanjo hii itatolewa bila malipo katika hospitali za umma. Hii ni kwa sababu gharama yake imebebwa na serikali pamoja na wafadhili. Lakini katika awamu ya pili ambapo hospitali za umma zitahusishwa, ada kidogo ya usimamizi ya kima cha Sh200 itatozwa wananchi,” Dkt Akwale akasema Jumapili usiku kwenye mahojiano. Kampuni za humu nchini haziruhusiwi kuagiza chanjo – Kagwe WAZIRI wa Afya Bw Mutahi Kagwe amesema hakuna kampuni ya kibinafsi nchini itakayoruhusiwa kuagiza chanjo ya virusi vya corona kwa sasa. Bw Kagwe amesisitiza kwamba shughuli hiyo inatekelezwa na serikali pekee. Waziri ametoa amri hiyo Kenya inaposubiri kupokea dozi ya kwanza ya chanjo ya Covid-19 wakati wowote kuanzia sasa. “Kwa sasa serikali ndiyo itashughulikia uagizaji wa chanjo, hakuna kampuni wala mashirika ya kibinafsi yatakayoruhusiwa,” akasema Bw Kagwe. “Endapo tutafika hapo, watakaopewa idhini sharti wapigwe msasa,” akaeleza waziri. Uingereza na China ni kati ya nchi ambazo zimevumbua chanjo ya janga hili ambalo ni la kimataifa. Baadhi ya mataifa ulimwenguni yamekumbatia chanjo hizo. Amri ya Waziri Kagwe kuhusu uagizaji wa chanjo, imejiri wakati ambapo Mamlaka ya Usambazaji Dawa na Vifaa vya Kimatibabu Nchini (KEMSA) imeandamwa na sakata za ufisadi kuhusu utoaji zabuni wa vifaa kuzuia msambao wa virusi vya corona. Wanaoendeleza ukeketaji Lamu wazimwa KAMPENI dhidi ya ukeketaji ambayo imekuwa ikiendelezwa na wanajamii na maafisa wa utawala kwenye vijiji mbalimbali vya Lamu imesaidia kupunguza tatizo hilo kwa asilimia 90. Miaka kadha iliyopita, wasichana wengi hasa kutoka kwa jamii ndogo za Waboni na Orma wanaoishi Lamu walikuwa wakipashwa tohara na kisha kulazimishwa ndoa za mapema. Visa vingi vya aina hiyo vilikuwa vikishuhudiwa kwenye vijiji vya Bulto, Dide Waride na Chalaluma, tarafa ya Witu na Bar’goni, tarafa ya Hindi. Hali hiyo kwa miaka mingi imekuwa ikizorotesha elimu ya mtoto msichana. Uchunguzi uliofanywa na Taifa Leo kwenye vijiji mbalimbali vinavyokumbwa na tatizo hilo juma hili ulibaini kuwa visa vya tohara ya wasichana vinaendelea kupungua kwa kiwango kikubwa na hata kuboresha idadi ya wanafunzi wa jinsia ya kike wanaohudhuria masomo kwenye maeneo husika. Hali hiyo inatokana na kampeni mbalimbali za kupinga ukeketaji zinazoendelezwa na machifu, wazee wa mitaa, maafisa wa nyumba kumi na jamii yenyewe kwenye maeneo husika. Miongoni mwa mbinu ambazo zimetumika kudidimiza tohara ya wasichana kwenye vijiji vya Lamu ni kuwalenga wanawake wazee ambao ndiyo waganga au ngariba na kubadilisha hali yao ya maisha, ikiwemo kuwafadhili katika miradi ya kibiashara. Chifu wa lokesheni ya Dide Waride, Abdi Bocha, alisema ngariba wengi kwa sasa wameacha harakati zao na kugeukia uuzaji wa maziwa, samaki na mboga. “Tulianza kampeni zetu dhidi ya ukeketaji kwa kubadilisha maisha ya akina mama ambao kazi yao ilikuwa kutahiri wasichana wetu. Tuliamua kuwageuza kuwa wanabiashara, hivyo kukosa muda wa kufikiria kutahiri wasichana wetu. Ngariba wengi kwa sasa ni wauzaji samaki, mboga, matunda na maziwa,” akasema Bw Bocha. Chifu wa Chalaluma, Hussein Dokota alisema hamasa mbalimbali zinazoendelea kutolewa kwa jamii zinazothamini tohara kwa wasichana pia zimesaidia pakubwa kuzika itikadi hiyo kwenye kaburi la sahau. Bw Dokota alisema kila mara wamekuwa wakiingia mijini na vijijini ili kuwaelimisha na kuwaonya wakazi dhidi ya kujihusisha na ukeketaji. Chifu huyo alisema mila ya kutahiri wasichana ilikuwa ikiendelezwa sana vijijini mwao hasa wakati wa likizo. “Unapata wasichana wa kati ya umri wa miaka 10 au 14 wakipashwa tohara kisiri hasa nyakati za likizo. Machifu, wazee wa mitaa, nyumba kumi na viongozi wengine wa jamii tumekuwa tukiingia vijijini na mashuleni kutoa wosia kwa wananchi kuepuka ukeketaji. Juhudi zetu tayari zimezaa matunda kwani visa vichache vilivyoko vinafanywa kisiri au kuwe hakuna kabisa,” akasema Bw Dokota. Mwenyekiti wa Kamati ya Kampeni dhidi ya Ukeketaji eneo la Witu, Khalif Hiribae, aliipongeza serikali kwa juhudi zake katika kuhakikisha tatizo la tohara kwa wasichana linakabiliwa. Alisema kampeni hizo zimepelekea idadi ya wasichana wanaohudhuria masomo kuongezeka siku za hivi karibuni. Bw Hiribae aliisihi jamii kushikilia elimu na kuepuka kujihusisha na tamaduni zilizopitwa na wakati. “Ukeketaji ni kizingiti kwa elimu ya mtoto wa kike. Punde msichana mdogo anapokeketwa, kinachofuatia ni kulazimishiwa ndoa ya mapema. Nafurahi kwamba kupitia kampeni dhidi ya ukeketaji, idadi ya wasichana wanohudhuria masomo imeongezeka kwa kiasi kikubwa eneo hili,” akasema Bw Hiribae. Bi Fatma Dhadho aliwataka wadau zaidi kujitokeza na kushirikiana ili kupiga vita tohara ya wasichana miongoni mwa jamii, hasa zile za wafugaji. Bw Shinali aliomba kesi isitishwe kusubiri matokeo ya uchunguzi wa DNA kutoka kwa maabara ya Serikali. Sampuli za kufanyiwa uchunguzi wa maabara zilitwaliwa kutoka kwa Bw Shinani , Mutheu na mwanaye kukaguliwa kiutalaamu wa kisayansi kubaini uzazi wa mtoto huyo. Mkaguzi katika maabara ya Serikali Bi Pamela Khamala Okelo alipokea sampuli hizo na kuzikagua kwa makini. Uamuzi uliofikiwa katika maabara hiyo ya Serikali na kuwasilishwa kortini ulibaini kuwa Bw Shinali ndiye baba wa mtoto huyo. HALI ya huzuni imetanda katika kambi ya maafisa wa polisi wa kukabiliana na ghasia (GSU) ya Chepchoina, Kaunti ya Trans-Nzoia baada ya afisa mmoja kuua wenzake wawili kwa kuwapiga risasi Jumanne jioni kisha akajitia kitanzi. MKU na UNITAR zaingia kwenye mkataba wa ushirikiano wa kufanya utafiti na kutoa mafunzo CHUO Kikuu cha Mount Kenya (MKU) na Taasisi ya Umoja wa Mataifa ya Mafunzo na Utafiti – United Nations Institute for Training and Research (UNITAR) – zimeingia katika mkataba wa kuendesha mafunzo ya utafiti na ushirikiano na nchi nyingine katika bara la Afrika. Ushirikiano huo unalenga maswala ya utafiti na masomo tofauti ya kozi fupi katika vyuo hivyo viwili. Mkataba huo unalenga vyuo vya umma na vya wamiliki binafsi huku ikilenga idara ya polisi, serikali kuu na za kaunti, vyuo vya masomo na vikundi vya vijana hasa katika nchi za Africa mashariki. Mkataba huo ulitiwa saini katika chuo cha MKU kati ya Naibu Chansela wa chuo hicho Prof Deogratious Jaganyi na naibu katibu wa UN na pia mkurugenzi katika taasisi ya UNITAR, Nikhil Seth. MKU na UNITAR zaingia kwenye mkataba wa ushirikiano wa kufanya utafiti na kutoa mafunzo. Picha/ Lawrence Ongaro Taasisi ya UNITAR ilibuniwa mwaka wa 1963 ili kuwapa mafunzo watu wenye umri mdogo kutoka nchi za Umoja wa mataifa ambao wana umakinifu wa mambo ambao wana ujuzi wa kuweza kusuluhisha maswala muhimu. Kulingana na ushirikiano huo maswala mengi yatatekelezwa katika nchi za Kenya, Uganda, Randa, Sudan kusini, Burundi Nigeria, Tanzania na nchi nyinginezo katika bara la Afrika. MKU ni miongoni mwa vyuo 1,200 kwa nchi 120 vinavyofanya kazi na UN kwa kuzingatia maswala ya amani, haki za binadamu na kushughulikia maswala ya maendeleo kwa ujumla. Baadhi ya maswala muhimu ya masomo wanayozingatia katika mtaala wao ni kuzingatia masomo ya uzamili, na shahada za digrii kupitia mtandao wa kidijitali. Mipango mingine ni ya kupanga mikutano ya kubadilishana mawazo ya kielimu na kuzuru sehemu tofauti ili kuelewa mengi yanayoendeshwa na wengine katika sehemu hizo. Mashabiki wa Samidoh sasa wamshauri ajichunge asipake tope umaarufu wake MWANAMUZIKI wa Mugithi, Samuel Muchoki maarufu kama Samidoh ameendelea kupongezwa na mashabiki wake mitandaoni baada ya kuweka wazi kuhusu mpango wake wa kando ulioishia kujaaliwa mtoto. Juma lililopita, Bw Samidoh alifichua kwamba amekuwa kwenye uhusiano haramu na mwanasiasa mmoja wa jiji la Nairobi. Kwenye chapisho Facebook, msanii huyo ambaye pia ni afisa wa polisi, alikiri uhusiano wake na Karen Nyamu uliishia kujaaliwa mtoto. “Ni kweli nilikuwa kwenye uhusiano na Bi Karen Nyamu, uhusiano ambao ulisababisha kuzaliwa kwa mtoto asiye na hatia. Nimekuwa nikisaidia mwanangu na nitaendelea kumsiadia. Ninajivunia kuwa baba wa watoto wangu,” Samidoh akaelezea, akiomba familia yake msamaha na mashabiki wake katika kile alitaja kama “kuwaweka katika hali mbaya”. Huku akieleza kutoridhishwa na video ambayo Nyamu alipakia mitandaoni, Samidoh akionekana kukumbatia mtoto huyo wa kiume na kucheza naye, alisema hajawahi kuacha mke wake wa miaka 11 kwenye ndoa kwa sababu ya mwanamke mwingine. Mke wake ametambulika kama Edith Nderitu. “Nilimuomba msamaha na pia familia yangu…Ninakiri makosa yangu na ambayo ninajutia…” mwanamuziki huyo akaendelea kueleza. Ni hatua ambayo imeendelea kuridhisha mashabiki wake, wengi wakielekeza hisia zao mitandaoni. Bi Karen Nyamu ambaye pia ni wakili, kwenye mahojiano na mtangazaji tajika Felix Odiwour, maarufu kama Jalango, kupitia runinga yake ya You-Tube, Jalango TV, aliomba mke wa Samidoh msamaha akisema wakati walipojuana hakujua ni mume wa wenyewe. Wasiwasi wakulima wa mahindi kugeukia miwa HATUA ya wakazi wa maeneo ambayo hufahamika sana kwa ukuzaji wa mahindi katika kaunti za Trans-Nzoia, Uasin Gishu na Nandi kukumbatia kilimo cha miwa, kimefanya utawala wa kaunti hizo kuweka sera ya kuwazuia kushiriki kilimo cha mimea mingine. Kaunti hizo tatu sasa zimekumbatia sera ya kuhakikisha kwamba wakulima wa mahindi na ngano hawakumbatii kilimo cha miwa. Gavana wa Trans Nzoia Dkt Patrick Khaemba alisema kuwa kilimo cha miwa kitakuwa na athari mbaya kwa uzalishaji wa mbegu nzuri za mahindi eneo hilo. “Chanzo cha kilimo huwa ni mbegu zinatotoka mashambani. Iwapo wengi watatumia mashamba yao kwa kilimo cha miwa, sehemu kidogo ya mashamba itakayobaki haitasaidia kutoa mbegu zinazostawi vizuri,” akasema Dkt Khaemba huku akisema kuwa watahakikisha sera hizo zinatekelezwa kikamilifu. Waziri wa Kilimo wa Trans Nzoia Mary Nzomo alisema kuwa kilimo cha miwa kinatumia ekari 5,000 za ardhi katika eneo hilo huku ekari nyingine 2,000 pia ikitayarishwa kwa kilimo hicho, jambo ambalo limezua wasiwasi kwamba wakazi huenda wakaasi kilimo cha mahindi milele. “Hali hii ni tishio kwa kaunti hii ambayo ni ghala la chakula na ambayo pia hutoa asilimia 90 za mbegu za mahindi zinazotumika kote nchini,” akasema Bi Nzomo. “Tumeeleza Wizara ya Kilimo iingilie suala hili na kuwazuia wakulima kushiriki kilimo cha miwa kwa sababu iwapo kitaruhusiwa kiendelee basi nchi hii haitakuwa na usalama wowote wa chakula,” akaongeza. Kilimo cha miwa kimeanza kushamiri sana katika maeneo ya Kwanza, Saboti na Endebes katika kaunti hiyo huku tani za miwa zilizozalishwa zikipanda kutoka 1,644,395 hadi 1,041, 780 msimu uliopita. Ardhi ambayo imetumika kwa kilimo cha miwa pia imeongezeka kutoka ekari 56.8 hadi 64.2 huku kila ekari ikitoa tani 2,198. Ujenzi wa kiwanda cha sukari cha Butali pamoja na kukarabatiwa kwa kile cha Muhoroni na Chemelil umewashaajisha wakulima katika kaunti za Kericho, Nandi, Uasin Gishu na Trans Nzoia wakumbatie kilimo cha miwa. “Kuna ufanisi mkubwa wa kilimo cha miwa katika maeneo hayo hasa Nandi Kusini, Tinderet na Belgut kutokana na rotuba inayopatikana,” ikasema ripoti ya kilimo iliyotolewa mnamo Mei. Wakulima kutoka Nandi Kusini wamekuwa wakiwasilisha miwa yao kwa kiwanda cha Butalii huku wale kutoka Kericho, Kepkelion, Belgut, Tindiret na Trans-mara wakiwasilisha miwa yao kwa viwanda vya Sony, Muhoroni na Chemelil. Viwanda hivyo, hulipa Sh4,200 kwa kila tani ya miwa, suala ambalo limechangia wakulima wengi waasi kilimo cha mahindi. kwa kuwa fedha hizo ni za juu na pia kilimo cha mahindi kinakumbwa na matatizo ya malipo kucheleweshwa na bei duni. Msaidizi wa mbunge wa Maragua adai alishambulia mfanyakazi wa Kenya Power kwa ‘nia njema kulinda maslahi ya kijamii’ POLISI katika Kaunti ndogo ya Murang’a Kusini wanafanya uchunguzi kumhusu msaidizi wa mbunge wa Maragua aliyenaswa katika picha ya video akimshambulia mfanyakazi wa kampuni ya umeme nchini – Kenya Power – na hatimaye kudai alifanya hivyo kwa nia njema ili kulinda maslahi ya umma. Bw Martin Wamwea Mburu akiwa msaidizi katika timu ya mbunge Bi Mary Wa Maua ya kampeni alisema kuwa mfanyakazi huyo wa KP alishindwa kujitetea au kujitambulisha “na ndipo nikiwa na uwajibikiaji wa kulinda masilahi ya umma mashinani, nikamsakama.” Katika ukanda huo Bw Wamwea anaonekana akiwa amembwaga chini mfanyakazi huyo wa kiume wa KP huku akiwa amemthibiti vilivyo katika kichaka, kukiwa na mashahidi kadhaa, kwa upande mwingine wanawake wawili, mmoja akiwa ni mamake mzazi, wakionekana kumsihi aache kushambulia mwanamume huyo aliye hoi. Katika ukanda huo pia kuna mwanamke anayesikika akipiga simu akiomba usaidizi wa dharura uletwe “kwa kuwa mfanyakazi wetu anapigwa na mteja.” Hapo Jumatano, Bw Wamwea aliambia Taifa Leo kuwa alitekeleza adhabu hiyo kwa kuwa “katika kijiji chetu kumekuwa na visa vya wakora kujifanya wafanyakazi wa shirika la Kenya Power na kutapeli wanavijiji.” Alisema kuwa alipigiwa simu akaambiwa kuwa “katika boma langu binafsi kulikuwa na mtu aliyekuwa akidai ni mfanyakazi wa KP na ambaye tayari alikuwa amekatiza huduma za umeme akidai kuwa nilikuwa nimeziunganisha kwa njia ya ukora.” Alisema kuwa alikimbia nyumbani na kupata mwanamume huyo ambaye baada ya kuambiwa ajitambulishe alionekana kutaka kusepa “na sikuwa na budi ila tu kumsakama na kumthibiti nikingoja wakubwa wake au maafisa wa polisi watokee ili kuweka hali wazi na ukweli ubainike.” Hata hivyo, maafisa wa kiusalama wa KP ndio walifika kwanza na wakamthibiti Bw Wamwea na ambapo aliwekwa pingu na kusafirishwa hadi katika kituo cha doria za polisi cha Kagaa na akafungiwa hapo. Muda mfupi baadaye Mbunge wa Maragua Bi Wa Maua alifika na kukazuka patashika ya maneno huku maafisa wa polisi wakisisitiza kuwa Bw Wamwea alikuwa mshukiwa wa fujo dhidi ya mlalamishi ambaye kwa sasa alikuwa ashatambulika kama Bw David Muiruri. Bi Wa Maua alisikika katika nakala ya kurekodiwa kuhusu maongezi akisema kwamba “unajua mimi hufanya kazi katika bunge ambapo sheria hutungwa na la mno, niko katika kamati ya bunge kuhusu kawi na ina maana sheria hizi zote ninazielewa.” Bi Wa Maua anasikika akisema kuwa katika hali hiyo, “ni aidha mtuandikie bodi ili Bw Wamwea aachiliwe ndio tukafanye kesi katika kituo halisi cha polisi au kortini na mambo hayo mengine yafuate…hapa ni Kenya.” Maafisa wa polisi wanasikika wakishikilia kuwa hawakuwa na uwezo wa kutafsiri sheria au kupendekeza ni nani alikuwa amekosa “kwa kuwa kuna mikakati ya kufuatwa…hapa hatufanyi kesi za sekta ya kawi bali tunakabiliwa na malalamishi ya mtu kushambuliwa na ambapo ataandaliwa stakabadhi za kimatibabu na hatimaye kesi ifanyike.” Kwenye shtaka la kwanza, Bw Malala pamoja na Mabwana Wekesa, Shago, Ambeyi, Kombo, Amboye, Khavera na Ambani walikabiliwa na tuhuma za wizi wa chombo cha kuwekea simu moto chenye gharama ya Sh8,000. Vile vile, walikabiliwa na mashtaka ya kupanga njama ya kuvuruga amani wakati wa uchaguzi huo, kumshambulia Bi Maurine Naliaka (aliyekuwa akisimamia uchaguzi katika kituo cha kupigia kura cha Munani), kumjeruhi na kutumia nguvu dhidi yake ili kumshurutisha kumpendelea mwaniaji ubunge wa chama cha Amani National Congress (ANC). Wakiwa mbele ya Hakimu Mkuu Dofina Alago, washtakiwa walikana mashtaka hayo yote na kuachiliwa kwa dhamana ya Sh500,000 kila mmoja na mdhamini wa kiasi kama hicho. Kesi hiyo imepangiwa kutajwa mnamo Machi 25 na kusikilizwa mnamo Juni 22 mwaka huu. MBUNGE wa Ruiru, Bw Simon Ng’ang’a King’ara ameahidi wahudumu wa tuktuk na magari madogo aina ya maruti eneo la Githurai 45 kwamba atawapiga jeki kwa kima cha Sh50,000 ili kuanzisha mpango wa uwekaji akiba. “Nitawapa kitita cha Sh50,000 ili muweze kuanzisha mpango wa uwekaji akiba. Maendeleo hujiri kwa kuweka akiba, kisha mnajisambazia wenyewe kama mikopo,” mbunge huyo akaelezea akiahidi kuwapiga jeki, baada ya kukutana na baadhi ya viongozi wa muungano wa wahudumu, GTMA. Wiki kadha zilizopita, wakati wa uchaguzi wa viongozi wamiliki wa GTMA, Bw King’ara alisisitiza haja ya kuanzisha kundi au chama cha ushirika (Sacco) ili kufanikisha mpango wa uwekaji akiba. Aidha, aliwashauri kuhakikisha chama hicho kimesajiliwa chini ya idara husika, ili kufaidi kupitia mikopo ya serikali na aliyotaja kutozwa riba nafuu. “Katika eneobunge la Ruiru nimesambaza mikopo ya serikali zaidi Sh75 milioni kwa makundi mbalimbali ya wafanyabiashara. Ni muhimu wahudumu wa tuktuk muwe na chama ili mfaidi kuboresha biashara,” akaambia viongozi wa GTMA. Abdalla Yusuf alisema mara kwa mara wamekuwa wakilazimika kukodisha pikipiki ili kwenda kuchota maji eneo la Faza ambalo liko zaidi ya kilomita 30 kutoka Siyu. Bw Yusuf anasema mtungi wa lita 20 wa maji huuzwa kwa hadi Sh50, bei ambayo wengi hawawezi kuimudu. “Ukikosa nafasi ya kuchota maji kisimani basi hutakuwa na budi ila kuagiza maji kutoka Faza. Unakodisha pikipiki. Isitoshe, maji yenyewe unayanunua kwa bei ghali ya hadi Sh 50 kwa kila mtungu wa lita 20. Tunateseka,” akasema Bw Yusuf. Katika vijiji vya Shanga-Rubu na Shanga-Ishakani, wakazi wamelazimika kutumia maji ya chumvi kutoka visimani. Bi Mwanaisha Bamkuu alieleza hofu kwamba huenda wakaugua maradhi ya tumbo kutokana na matumizi ya maji chafu. “Ukiangalia watoto na watu wazima hapa meno yao yameharibiwa na haya maji ya chumvi. Meno yako na rangi ambayo haiondoki. Watoto wetu pia wako na maradhi ya ngozi kutokana na matumizi ya haya maji chafu,” akasema Bi Bamkuu. Vijiji vingine ambavyo uhaba wa maji unaendelea kusheheni ni vile vya msitu wa Boni, ikiwemo Milimani, Mangai, Mararani, Basuba, Bodhai na Kiangwe. Kwa upande wake, Meneja wa Bodi ya Kusambaza Maji, Kaunti ya Lamu (LAWASCO), Kimani Wanaina alisema uhaba wa maji unaokumba baadhi ya vijiji vya eneo hilo umesababishwa na kiangazi kinachoendelea. “Kiangazi kimepelekea baadhi ya mabwawa yetu kukauka, hivyo kupunguza kiwango cha maji kinachosambazwa Lamu kila siku. Natumai hali itarejea kuwa ya kawaida punde kiangazi kitakapofikia kikomo,” akasema Bw Wainaina. Katika mahojiano na Taifa Leo, Bi Hamid alifafanua kuwa kamwe hajafilisika lakini uamuzi wake unatokana na msukumo wa kuihudumia jamii yake. “Mimi sijafilisika kama wengine walivyodhania wakati waliponiona hapa kichochoroni nikikaanga viazi. Msukumo wangu wa kuihudumia jamii ndio ulionifanya kuanzisha biashara hii. Inanipa fedha nyingi na sijuti,” akasema. Baadhi ya wateja wa mheshimiwa huyo waliozungumza na Taifa Leo walisema mara nyingi wamekuwa wakifurika kwenye kibanda chake kununua vyakula kutokana na roho yake safi na pia uhodari wake katika mapishi. UVUNAJI mchanga katika kaunti ndogo ya Murang’a Kusini huwapa riziki vijana zaidi ya 2,000 wanaovuna takriban Sh1,000 kila mmoja kwa siku hivyo basi kuwapa fursa ya kujikimu kimaisha. Kwa ujumla, watu zaidi ya 20,000 hunufaika moja kwa moja kutokana na sekta hii ambayo kwa mwaka huvuna tani 30,000 za mchanga, hivyo basi kuifanya kuwa mojawapo ya njia rahisi za kupambana na umaskini mashinani katika eneo hili. Lakini katika kipindi cha miaka miwili sasa, serikali imepiga marufuku uvunaji mchanga katika wadi ya Makuyu hivyo basi kuwang’oa takriban vijana 600 kutoka riziki yao ya kila siku. Diwani wa eneo hili Bw Stanley Mburu anasema kuwa marufuku hayo yamehangaisha vijana hao kiasi kwamba “sasa tunawazia jinsi ya kuzindua harakati za kuwahamasisha wasiwe wepesi wa kujiingiza katika mbinu chafu za kuzorotesha usalama wa eneo hili.” Bw Mburu tayari ameonya wakuu wa vitengo vya usalama eneo hilo wasiwe wa kujiuliza imekuwa namna gani “vijana hawa wanapika chang’aa hata ya kusafirisha nje ya mipaka yetu ya wadi na Kaunti.” Akasema: “Usipotufungulia uvunaji wa mchanga, hatutakuwa na budi kuandaa chang’aa ya kuuza hata nje ya Kauntim yetu…” Katika mkutano wa kiusalama uliohudhuriwa na mshirikishi wa mipango ya usalama eneo la Kati Bw Wilfred Nyagwanga, Kamishna wa Kaunti ya Murang’a Bw Mohammed Barre na pia Naibu Kamishna wa Murang’a Kusini Bw Mawira Mungania, Bw Mburu alitoa malalamiko akisema kuwa “huwezi ukazingatia usalama bila kuzingatia ajira ya vijana kwa kuwa aliye na njaa akisaka shibe yake ataishia kujiingiza kwa kila aina ya ubunifu ndipo adumishe uhai wake.” Alisema kuwa kama kiongozi wa mashinani anakabiliwa na changamoto kuu akiulizwa maswali tele na vijana ambao wako na familia changa lakini hawana mbinu ya kuwatafutia riziki kwa kuwa sekta ya uvunaji mchanga imefungwa. “Ni jukumu letu sote kama wadau katika uongozi kuhakikisha kuwa tumewapa vijana wetu njia halali za kujipa riziki. Tukijipata kuwa kazi yetu ni kuwasukuma nje ya ajira na kisha kuwaamrisha wadumishe usalama, tutakuwa tunajidanganya,” akasema. Aidha, Bw Mburu aliteta kuwa marufuku hayo ya mchanga yamesababisha wawekezaji kuzidiwa na gharama ya malighafi katika sekta ya ujenzi. “Miji yetu sasa ndio inakua kwa kasi huku wawekezaji wakijenga majumba ya kila aina kusaidia uchumi wetu wa biashara. Lakini marufuku haya ya mchanga kutoka Makuyu yamezidisha bei kwa zaidi ya asilimia 30 hivyo basi kuwazima baadhi yao kuendeloea mbele na kujenga,” akasema. Hata hivyo, Bw Barre alisema kuwa marufuku hayo sio ya kuumiza bali ni ya kulinda mali ya watu binafsi. “Kile Bw Mburu umesahau kuwaambia wadau hawa wa kiusalama na uongozi ni kwamba marufuku yetu hayajaguza wale ambao wanavuna mchanga kutoka kwa mito bora tu wameafikiana na serikali ya Kaunti na vitengo hiusika vya kulinda mazingira. Marufuku yetu katika sekta ya usalama yaliguzia tu mchanga ambao uko katika mashamba ya watu binafsi,” akasema. Bw Barre alisema kuwa “kwa sasa tuko na malalamishi tele ya wamiliki wa mashamba ambao waliamka siku moja na kupata vijana wamevamia mashamba yao yenye yako na hatimiliki halali za serikali na wakaanza kuuza mchanga.” Bw Barre alisema kuwa wamiliki hao wakiteta, huwa wanatishwa na mara zingine kushambuliwa. “Kazi yetu kama sekta ya kiusalama ni ya kulinda maisha na mali kisha tutoe mazingara mwafaka ya watu kustawi katika hali zao halali. Hakuna vile tutaunda nafasi za kazi kwa kuwatuma vi9jana wakavamie mali ya wenyewe na kuigeuza yao. Hiyo sio hoja yua kujadiliwa,” akasema. Kwa upande wake, Bw Nyagwanga aliwataka wadau wote kukaa chini na kuelewana jinsi ya kuwafaa vijana kwa riziki kwa njia halali wala sio kwa zile za uchochezi. “Huwezi ukapigia debe upishi wa chang’aa kwa vijana wasio na ajira…Serikali ikon a hazina tele za kuwahami vijana na uwezo na pia kuna mikakati maalum kama Kazi Mtaani ambapo vijana wanajipa riziki kwa upole na kwa uhakika. Wewe pika chang’aa ukifikiria inajinusuru umasikini lakini ndio utajua maamuzi mengine hayana ulainifu wa kimawazo… Uongozi usiwe wa kuchochea vijana wachukue mkondo wa kujiangamiza,” akasema. Dkt Mwangangi awahakikishia wabunge chanjo ya Covid-19 ni salama HAKUNA madhara yoyote yametokea miongoni mwa watu ambao wamepewa chanjo ya Covid-19 kote nchini kufikia sasa, Wizara ya Afya imetangaza. Waziri Msaidizi katika Wizara hiyo Dkt Mercy Mwangangi, Jumatano aliiambia Kamati ya Bunge kuhusu Afya kwamba chanjo hiyo ni salama na kufikia sasa hakuna madhara yoyote yameripotiwa. “Hakuna athari zozote zimegunduliwa miongoni mwa karibu Wakenya 4,000 ambao wamepewa chanjo hiyo tangu shughuli hiyo ilipoanza Jumatatu wiki hii, “ Dkt Mwangangi akawaambia wanachama wa kamati hiyo chini ya uongozi wa Mbunge Mwakilishi wa Wanawake Murang’a Sabina Chege. Waziri huyo Msaidizi alisema uchungu ambao unahusishwa na chanjo hiyo ni ule wa sindano pekee mtu anapodungwa katika mkono wa kushoto. “Uchungu ambao mtu anahisi ni ule wa wakati wa kudungwa pekee,” akasema Dkt Mwangang’i. Alikuwa akijibu swali la Mbunge Mwakilishi wa Wanawake Vihiga Beatrice Adagala ambaye alitaka kujua madhara ya chanjo hiyo na nani wa kuelekezewa kidole cha lawama endapo hali kama hiyo itatokea. Kulingana na Dkt Mwangangi Kenya haiwezi kuweka lawama kwa kampuni yoyote ya kutengeneza chanjo endapo madhara yatatokea, kulingana na makubaliano ya chanjo hiyo kuletwa nchini yalioafikiwa kati ya kampuni hizo na Shirika la Afya Duniani (WHO). “Hakikisho kutoka kwa WHO na Mpango wa Ulimwengu kuhusu Usambazaji wa Chanjo (GAVI) ni kwamba masuala yote kuhusu usalama wa chanjo hiyo ya Oxford-AstraZeneca yatashughulikiwa na taasisi hizo,” Dkt Mwangangi akasema. Kumekuwa na wasiwasi kuhusu usalama wa chanjo hiyo huku muungano wa madaktari wa Kanisa Katoliki wakipinga utoaji wake. Dkt Mwangangi alisema hiyo ina maana kuwa wimbi la tatu la maambukizi ya corona limeanza kushuhudiwa nchini. “Tunashuhudia wimbi la tatu la maambukizi kwani sasa hatuna vitanda vya ICU, Nairobi ambavyo havina wagonjwa. Katika muda wa majuma mawili yaliyopita tumekuwa tukishuhudia ongezeko la visa vya maambukizi,” akasema. “Hatujui ikiwa hii ni aina nyingine ya virusi vya corona. Lakini tuna imani kuwa shughuli ya utoaji chanjo inayoendelea itapunguza hali hii,” Dkt Mwangangi akasema. “Hatuwezi kushiriki shughuli za leo (Alhamisi) kabla ya Serikali ya Kitaifa kupitia Hazina ya Kitaifa kutupa hakikisho kuwa pesa za NG-CDF zitatolewa. Sasa wanataka tuende kujadili nini bila NG-CDF. Tutawaambia wakazi wa maeneo bunge yetu nini tukienda nyumbani kwa likizo fupi?” akauliza Mbunge wa Homa Bay Mjini Peter Kaluma. Shoo tata ya #WifeMaterial yamtia Eric Omondi matatani MCHEKESHAJI maarufu Eric Omondi alikamatwa Alhamisi kutokana na shoo yake ya #WifeMaterial awamu ya pili. Afisa Mkuu Mtendaji wa Bodi ya Kukagua Filamu Nchini (KFCB), Dkt Ezekiel Mutua alisema msanii huyo alitiwa nguvuni kwa sababu ya kukiuka matakwa ya sheria za Filamu na Uigizaji kwa mujibu wa kifungu cha 222 cha Sheria za Kenya. “Maafisa wa KFCB kwa ushirikiano na Idara ya Uhalifu na Jinai (DCI wamemkamata Eric Omondi mchana wa leo kwa kukiuka matakwa ya sheria za Filamu na Uigizaji kwa mujibu wa kifungu cha 222 cha Sheria za Kenya, kwa kuunda na kusambaza filamu ambazo haziruhusiwi, kupitia shoo yake maarufu kama Wife Material,” Dkt Mutua akaeleza kupitia taarifa yake kwa vyombo vya habari. “Mchekeshaji huyo atafikishwa mahakamani kwa kukiuka sheria…Bodi ya Filamu itahakikisha inadhibiti chochote kinachoundwa na kuchapishwa au kuonyeshwa kwenye mitandao ya umma. Jukumu letu ni kuhakikisha watoto hawafikiwi na kontenti hatari, kifungu cha 222 kuhusu filamu na michezo ya kuigiza lazima kiheshimiwa,” afisa huyo akafafanua, akiorodhesha matakwa ya sheria za filamu na uigizaji nchini. Msanii huyo maarufu kama Erico alizindua awamu ya pili ya #WifeMaterial siku kadha zilizopita. Mwaka uliopita, katika awamu ya kwanza Erico alijipata pabaya baada ya Dkt Mutua kukosoa uhalisia wa shoo hiyo. Aidha, shoo hiyo tata imekuwa ikimhusisha Eric Omondi na wanawake tofauti, ambapo amekuwa akionekana akiwabusu na kuwakumbatia hadharani, kupitia video na picha anazopakia kwenye kurasa zake za mitandao ya kijamii. #WifeMaterial, kulingana na Erico ni droo ya mashindano “kutambua mwanamke bora kwenye ndoa”. Hofu idadi ya visa vipya vya Covid-19 ikiendelea kupanda KWA mara nyingine idadi ya juu ya maambukizi mapya imerekodiwa Alhamisi. Kulingana na Waziri wa Afya Mutahi Kagwe maafisa wake walithibitisha jumla ya visa 829 vipya vya maambukizi ya corona, idadi ya juu zaidi kuandikishwa tangu Januari m2021. Kwa hivyo idadi jumla ya maambukizi nchini tangu mwaka 2020 imetimu 111,185. Visa hivyo vipya viligunduliwa baada ya sampuli kutoka kwa watu 6,239 kupimwa, hali inayowakilisha kiwango cha maambukizi cha asilimia 13.3. Kiwango hiki cha juu kimeandikishwa saa chache kabla ya Rais Uhuru Kenyatta kutangaza masharti mapya ya kukabiliana na kuenea kwa corona, masharti ambayo yanatarajiwa kuwa makali zaidi ya yale yanayozingatiwa kwa sasa. “Nao wagonjwa 91 wamethibitishwa kupona leo (Alhamisi), 47 walikuwa wakitunzwa nyumbani ilhali 44 walikuwa wamelazwa katika hospitali mbalimbali. Kwa sasa idadi jumla ya wale waliopona ni 87,994,” akasema Bw Kagwe. Idadi ya maafa kutokana na Covid-19 nayo ilipanda hadi 1,899 baada ya mgonjwa mmoja kufariki ndani ya saa 24 zilizopita na hivyo kufikisha idadi jumla ya waliofariki kuwa 1,899. Kulingana Bw Kagwe kuna jumla ya wagonjwa 566 wa Covid-19 waliolazwa katika hospitali mbalimbali nchini. Wengine 1,694 wako chini ya mpango wa utunzaji nyumbani. IKIWA mswada wa mapendekezo ya urekebishaji Katiba wa Mpango wa Maridhiano (BBI) utaishia kuwa sheria, basi kutatengwa bajeti ya Sh5.6 bilioni kwa mwaka kwa ajili ya ustawishaji talanta za kispoti mashinani. Kwa mujibu wa Naibu Waziri wa Michezo Bw Zack Kinuthia, bajeti hiyo itakuwa ya kuwafaa chipukizi takribani 9, 400 ambao watapata ajira katika serikali za Kaunti wakipokezwa Sh50,000 kama mshahara wa kila mmoja wao mwisho wa mwezi. Kisha kuwe na mkataba wa ushirikiano kati ya serikali kuu na zile za Kaunti ambao utawekwa sahihi kuongoza mpango huo. “Ripoti ya BBI ikipitishwa katika referenda na mabadiliko ya ugavi rasilimali ambayo yanapendekezwa yaidhinishwe, ina maana kuwa tutakuwa na nyongeza za migao kwa Kaunti ambayo iatapanda kutoka asilimia 15 ya ushuru kwa sasa hadi asilimia 35. Ndani ya nyongeza hizo ndiko tunataka kutenga pesa za kufadhili mpango huu wa kutumia spoti kama njia ya kuwaundia ajira vijana wetu,” akasema. Alisema kuwa vijana pia watanufaika kupitia kusajiliwa katika hazina za kufathili Kazi Mtaani, Ustawishaji biashara na hazina ya ustawishaji spoti mashinani ambayo kwa sasa inajumlisha Sh290 milioni na inayotazamaiwa kupanda hadi Sh360 milioni kwa mwaka ikiwa BBI itapita—zote ambazo huwa katika udhibiti wa wabunge. Alisema kuwa hazina hizo zote zikiletwa pamoja zitakuwa na uwezo wa kuunda hazina ya takriban Sh10 bilioni kwa mwaka na mikakati iwekwe ya kuzima uwezekano wa ufisadi na mapendeleo ili kuwapiga jeki vijana kujitambua na kujiimarisha kimaisha katika hali za uwezo wao. Katika mradi huo wa ajira kwa chipukizi wa kispoti, Bw Kinuthia alisema kuwa Kaunti zote kwa ujumla zitahitajika kuwa zikitenga Sh470 milioni kama bajeti ya kila mwezi. “Hii ni hesabu ya Sh120 milioni kwa kila Kaunti kwa mwaka na ambapo kwa ukadiriaji wa kila Kaunti ikiwachukua vijana 200 kuwasajili katika mpango huu, tutawaundia vijana 9,400 nafasi murwa ya kuendeleza talanta zao za kispoti,” akasema. Alisema kuwa taifa hili liko na uwezo wa kuhakikisha talanta zote mashinani haziishii kupotea katika mang’weni ya mama pima na wauzaji mihadarati kwa kukosa uwezesho ambapo mahangaiko huwasukuma kujiingiza katika uraibu wa mauti katika maisha. Alisema kuwa talanta zitakazopewa kipaumbele katika uzinduzi wa sera hii ni soka, netiboli, voliboli, masumbwi, mpira wa vikapu na raga. “Tutalenga kuwa kila Kaunti iunde timu zake katika safu hizo na kisha kwa ushirikishi wa serikali kuu, vijana hao wasajiliwe kushiriki ligi za Kaunti kote nchini ndio kuwe na ule mwanya wa kuhalalisha ajira na katika hali hiyo vijana hao wapate nafasi ya kutekeleza vipaji hivyo nyugani. “Na katika hali hiyo, maskauti hata kutoka ng’ambo wanaweza wakawatambua wa kusajili katika ligi za hadhi na pesa,” akasema. Alisema serikali kuu itakuwa ikiwapa waliosajiliwa katika mpango huu huduma za bure za kimatibabu kupitia kuwaingiza katika mpango wa bima wa NHIF ili kuwahami na uwezo wa kusaka matibabu ya hali ya juu iwapo watapata majeraha katika utekelezaji wa vipaji vyao nyugani. Dkt Matiang’i alisema hiyo ni amri ambayo inafuatia makataa ya Rais Uhuru Kenyatta kutaka wakulima wa majanichai katika vituo vyao vya ushirika na uuzaji wasaidiwe kuandaa chaguzi na wahakikishe kuwa wale ambao wanapendelewa na wengi wa wazalishaji hao ndio wamechukua hatamu za uongozi. Akiongea mjini Kangari ambapo alizindua ujenzi wa soko la kisasa ambalo litagharimu Sh320 milioni, Dkt Matiang’i alisema kuwa kwa miaka mingi sasa sekta ya majanichai imekuwa chini ya mitandao ya utapeli na wizi na ambapo wakulima wamekuwa wakipoteza zaidi ya Sh10 bilioni kwa mwaka. Aidha, wakulima wamekuwa wakitoa malalamiko kuwa usimamizi katika shirika lao la KTDA umegeuka kuwa wa unyanyasaji na ndipo serikali ikisaka mbinu ya kuwasaidia wajikomboe, Waziri wa Kilimo Bw Peter Munya alizindua harakati za kupiga msasa sheria za usimamizi wa sekta hiyo na ambapo aliandaa marekebisho ambayo tayari yametiwa sahihi na Rais na kuwa sheria. Lakini usimamizi wa KTDA umekuwa ukipinga kwa dhati mabadiliko hayo ambayo Bw Munya anasisitiza kuwa yanalenga kuimarisha pato kwa mkulima kwa zaidi ya asilimia 60. Naye Dkt Matiang’i mnamo Alhamisi akaweka suala hili wazi. “Hawa watu wanaojifanya kuwa serikali ya sekta ya majanichai wamekuwa wakihujumu mpango huu wa serikali wa kuweka pesa kwenye mifuko ya wakulima. Nawaagiza wote katika kamati za usalama katika maeneo ya ukuzaji majanichai kuzindua mikakati maalum ya kuwatimua matapeli wote kutoka sekta hii, Na sitaki kusikia vijisababu kuwa haiwezekani, kwa kuwa hiyo ni amri ya Rais Kenyatta,” akasema waziri Matiang’i. Akionekana kumlenga moja kwa moja mwenyekiti wa sasa wa KTDA Bw Peter Kanyago ambaye amekuwa katika hatamu za uongozi kwa miaka 26 mfululizo sasa, Dkt Matiang’i alikejeli kuwa “huwezi ukashikilia wadhifa wa uongozi hadi mauti yakutimue. Hivi vyeo vya uongozi huwa ni vya muda na inafaa ukiongoza kwa muda unaostahili unaondoka na wengine waendeleze mbele hiyo kazi.” Alifafanua kuhusu amri yake, Dkt Matiang’i alisema maafisa wa usalama wanafaa wachukue udhibiti wa kusaidia wakulima hao wasiviziwe na mitandao hiyo ambayo huwa na mazoea ya kuandaa chaguzi bandia katika hoteli na hatimaye kukimbia mahakamani kulinda orodha ya waliopendekezwa kuongoza wasitimuliwe ama na wakulima au na serikali. Hatimaye, wakulima hujipata wakitozwa ada za ziada za kugharimia kesi hizo mahakamani na katika hali hiyo, kilio kuzidi kutanda kuhusu malipo duni na bonasi ambazo kwa mfano, zimekuwa zikipoteza Sh10 kwa kila mwaka kwa miaka 10 sasa ikifuatana. Dkt Matiang’i alisema kuwa hataki kusikia akiambiwa kuwa mitandao hiyo iliyokita mizizi katika sekta za kilimo na ambapo hupunguza pato kwa wakulima, kwamba “haiwezi ikatimuliwa.” “Sisi ni serikali na ikiwa lengo ni kumfaa mkulima apate haki ya jasho lake, sitaki kusikia vijisababu. Hii ni kazi ambayo ni lazima tuifanye na itafanyika,” akasema. Kidero akiri kutangamana na Raila aliyeambukizwa corona ALIYEKUWA Gavana wa Nairobi Dkt Evans Kidero ambaye ni mmoja wa watu waliotangamana na kiongozi wa ODM Raila Odinga kabla ya kuthibitishwa kuwa na Covid-19 ametangaza kuwa atajiwasilisha hospitalini apimwe. Dkt Kidero pia amefutilia mbali shughuli zake zote za umma wikiendi hii katika kaunti ya Homa Bay ambako amekuwa akiendesha kampeni za mapema za kiti cha ugavana. Kwenye ujumbe katika akaunti yake ya twitter, Gavana huyo wa zamani wa Nairobi alifichua kuwa alitangamana kwa karibu na Bw Odinga katika ziara yake ya siku nne Pwani kuendesha kampeni ya kuipigia debe mswada wa BBI. “Hamjambo Wakenya wenzangu. Namtakia Jakom (mwenyekiti) afueni ya haraka. Nilikuwa pamoja naye katika ziara ya siku nne Malindi na Mombasa wikendi iliyopita kuupigia debe mchakato wa BBI. Kufuatia ripoti kwamba anaugua Covid-19 na kwa sababu ninawajibika kwa umma, nimefutilia mbali shughuli zangu zote za wikiendi. Nitarejea Nairobi na sasa sitahudhuria mazishi ya Askofu Elijah Kwanya katika wadi ya Karachuonyo Magharibi, Homa Bay, aliyefariki akiwa na umri wa miaka 115. Naenda kupimwa corona na kufuata kanuni ya kujitenga. Kwa mara nyingine namtakia Jakom afueni ya haraka,” Dkt Kidero akasema. Mnamo Alhamisi Bw Odinga aliwaamuru madaktari wake kutangaza kwamba amepatikana na virusi vya corona na kutangaza kuwa ataenda karantini kwa kipindi cha wiki mbili. Alisema hayo katika hafla ya kufuzu na kutuza maafisa kadha wa mashtaka ya umma, baada ya kupitia mafunzo kuimarisha utendakazi wao. Kauli ya Dkt Matiang’i imejiri siku chache baada ya kunyooshea kidole cha lawama idara ya mahakama, akilalamikia imelemaza vita dhidi ya uhalifu na ufisadi nchini kufuatia kucheleweshwa kwa usikilizaji wa kesi na pia kufanya maamuzi. Alitumia mfano wa wanasiasa wanaokamatwa kwa kuchochea ghasia na vurugu wakati wa chaguzi, walanguzi wa dawa za kulevya na pia majangili, akisema kesi zao huchukua miaka mingi kusikilizwa na kuamuliwa, jambo ambalo husababisha kesi hizo kufutiliwa mbali. MMOJA wa wakurugenzi wa kampuni ya Keroche Breweries aliyekufa, Tecra Muigai alikuwa amekiri kwa nduguye kuwa alikuwa amepagawa na mapenzi ya Omar Lali Omar, na kila alipojaribu kumuacha alishindwa. Akitoa ushahidi kwenye uchunguzi wa mahakama kuhusu kifo cha Tecra, nduguye marehemu, James Karanja alieleza mahakama kwamba alikuwa ametumwa na wazazi wake Lamu kumwashawishi dada yake avunje uhusiano na Lali, lakini ikashindikana. “Tecra alinifichulia kwamba alikuwa amepagawa na mapenzi ya Lali na kila alipotaka kumwacha alikuwa anashindwa,” akasema Bw Karanja. “Rakifiye Tecra kwa jina Yvonne alinieleza kuwa Lali alikuwa na uhusiano na wanawake wazungu na waafrika, na akanigusia kuwa ilihofiwa alikuwa anatumia ushirikina kuwavutia wanawake,” akaongeza Bw Karanja. Alisema familia yao ilikuwa ikitaka Tecra awachance na Lali kwa sababu alikuwa na umri mkubwa kumliko Tecra. Tecra alikuwa na umri wa miaka 30 naye Lali alikuwa na 50. Wakati huo huo, mahakama iliagiza Lali afike kortini kuhojiwa kuhusiana na kifo hicho. ODM yadai viongozi 4 wamedandia handisheki kujifaidi CHAMA cha ODM kinalaumu viongozi wa vyama vinne vya kisiasa wanaounga mageuzi ya katiba kwa kudandia handisheki ya kiongozi wa chama chao Raila Odinga na Rais Uhuru Kenyatta kwa lengo la kujifaidi. Katibu Mkuu wa chama hicho, Bw Edwin Sifuna, amesema kwamba baadhi ya viongozi wa vyama vya kisiasa wamekuwa wakitembelea Ikulu kujadili mswada wa marekebisho ya katiba wa BBI ambao ni matunda ya handisheki kati ya Rais Kenyatta na Bw Odinga. Bila kutaja majina, Bw Sifuna alisema kuwa ni wanasiasa hao ambao wanapendelewa na baadhi ya maafisa wakuu serikalini ili kumrithi Rais Uhuru Kenyatta na kumzuia Bw Odinga kuingia ikulu. Ingawa alisema viongozi hao walifanya vyema kuunga mkono BBI, alidai kwamba hawakuwa sehemu ya handisheki kati ya Rais Kenyatta na Bw Odinga. “Ukweli wa mambo ni kuwa hawana lolote walilochangia katika matunda ya BBI. Hawana maoni yao. Sasa cha kushangaza ni kwamba wanataka kuonekana eti wao ndio wa kuendesha mpango huo wote, ndio unawakuta Ikulu wakinywa chai na mandazi pale wakiambia watu kwamba wao ndio wenye BBI. BBI gani? Wanajua nini kuhusu BBI?” alihoji Bw Sifuna. Baada ya mswada wa BBI kupitishwa na mabunge 43 ya kaunti, Rais Kenyatta alimwalika Bw Odinga na viongozi wa vyama sita vya kisiasa wanaounga mchakato huo katika Ikulu ya Nairobi kupanga mikakati ya kufanikisha kura ya maamuzi. Katika taarifa iliyosomwa na Bw Moi, viongozi hao walipongeza mabunge ya kaunti kwa kupitisha mswada huo na kuahidi kukutana Machi 9 na viongozi wengine kupanga mikakati ya kufanikisha kura ya maamuzi. Chama cha ODM hakikufurahishwa na hatua ya Rais Uhuru Kenyatta ya kuwaalika viongozi wa vyama hivyo kikidai baadhi yao wamekuwa wakimkosoa Bw Odinga. Washirika wa Bw Odinga hawakufurahishwa na kuungana na ANC, Kanu, Wiper na Ford Kenya katika chaguzi ndogo za maeneobunge ya Matungu Kaunti ya Kakamega, Kabuchai kaunti ya Bungoma na useneta kaunti ya Machakos. Mabw Mudavadi, Musyoka, Moi na Wetangula wameashiria kwamba wataungana kushindana na Bw Odinga na Naibu Rais William Ruto kwenye uchaguzi mkuu ujao. ODM kinadai kwamba baadhi ya maafisa wakuu wa serikali wanawaunga wanne hao katika juhudi za kumzuia Bw Odinga kuingia ikulu baada ya uchaguzi mkuu wa mwaka ujao. Jana, Bw Sifuna alidai kwamba maafisa hao walimsaidia mgombeaji wa chama cha ANC, Bw Peter Nabulindo kumshinda Bw David Were wa ODM kwenye uchaguzi mkuu wa Matungu ili kumkweza Bw Mudavadi. Aliyefutwa sababu ya ujauzito atuzwa Sh1.4m MWANAMKE aliyefutwa kazi kwa kuwa mjamzito ana sababu ya kutabasamu baada ya mahakama ya Mombasa kuamuru alipwe fidia ya Sh1.4 milioni. Jaji wa mahakama ya Viwanda, James Rika alibainisha kuwa mwanamke huyo alidhulumiwa kutokana na ujauzito wake. Kwamba Abson Motors Ltd ilishindwa kuthibitisha hakukuwa na ubaguzi. “Inaweza kuhitimishwa tu kwamba dokezo hili la jumla, kuhusu huduma za mwanamke huyo kutohitajika tena lilikuwa kisingizio. Sababu ya msingi ni kwamba mwanamke huyo alikuwa mjamzito, na hakuwa mzima kiafya. Kuwa mjamzito, machoni mwa mshtakiwa hakukuwa na tija kazini. Na kwa hivyo anaweza kutolewa,” akasema Jaji Rika. “Kutapika, kukosa usingizi na uchovu hakukuwa na mwisho. Mshtakiwa alimwona kama mzigo mkubwa katika biashara yake. Akaamua kumfuta akimwambia kwa ukali kwamba huduma zake hazihitajiki tena,” akaongeza. Kufahamu Stakabadhi zilizowasilishwa mahakamani zilithibitisha kuwa kampuni hiyo ilifahamu kuwa mwanamke huyo alikuwa mjamzito na anaugua magonjwa yanayohusiana na ujauzito, kwa hivyo korti iliamua kuwa hakuna shaka kwamba kampuni hiyo ilijua kuwa alikuwa mjamzito. “Zaidi ya ubaguzi wa ujauzito, ni wazi kuwa mshtakiwa hakuzingatia sheria alipokatiza mkataba wa mlalamishi. Hiyo ni kusema kwamba hata mdai angekuwa hajapata ujauzito, na aliambiwa tu kwamba huduma zake hazihitajiki tena, kufutwa bado kungekuwa dhaifu kihalali,” jaji alibaini. Kwa hivyo korti imetangaza kuwa mwanamke huyo alibaguliwa kutokana na ujauzito wake na akampa malipo ya Sh1.4 milioni pamoja na mshahara wa mwezi mmoja ambao hajalipwa. Mwanamke huyo aliyetambuliwa kama AKO alifanya kazi kama mpokeaji katika Abson Motors Ltd lakini alifutwa kazi mara tu alipoanza kupata magonjwa yanayohusiana na ujauzito. Baada ya kuonyesha dalili ya ujauzito, mwanamke huyo alipewa siku chache za kupumzika nyumbani ambayo ilirekodiwa kama likizo ya kila mwaka lakini baada ya kurudi kazini alipewa barua ya kufutwa. Kulingana naye, msimamizi mkuu wa kampuni hiyo kabla ya kumtuma nyumbani kwa likizo ya lazima alimsihi ajiuzulu kwa ahadi kwamba atalipwa mshahara wa miezi mitatu. Hata hivyo alikataa na kusisitiza usawa wake na nia ya kuendelea kufanya kazi. Lakini kampuni hiyo ilimfuta kazi licha ya kusema kuwa angeendelea na kazi bila ya kutatizwa na ujauzito. Baada ya tukio hili, mwanamke huyo alifungulia mashtaka kampuni hiyo kwa kumdhulumu kutokana na ujauzito wake. Katika nyaraka zake za korti zilizowasilishwa mbele ya Jaji Rika, mwanamke huyo alilalamika kuwa barua ya kumfuta kazi haikuonyesha sababu za uamuzi huo. “Sikuwasilishiwa mashtaka yoyote dhidi yangu wala kusikilizwa juu ya madai yoyote kabla ya uamuzi huo kuafikiwa,” alisimulia. Kabla ya kufutwa, mwanamke huyo alidai kuwa menega wa kampuni hiyo Bw Simon Mwaniki alimsawishi aandike barua kuwa hangeweza kuendelea na kazi kwasababu ya ujauzito. Kampuni hiyo hata hivyo iliokubali kuwa mwanake huyo alikuwa ni mfanyikazi wake lakini ilikana kwamba alifutwa kwa ubaguzi wa ujauzito. “Kampuni haikujua kuhusu ujauzito wake. Hakukuwa na ubaguzi wowote. Alipewa notisi ya kufutwa na kulipwa fedha zake. Hana haki ya kulipwa faida yoyote, ” kampuni hiyo ilisema. Wakti huo huo, kampuni hiyo ilijitetea ikidai kwamba mlalamishi alifutwa kwa mujibu wa sheria. Pia , mshtakiwa ilimlaumu mwanamke huyo kwa kushindwa kuwaarifu wasimamizi wake kuhusu ujauzito wake na kutotoa stakabadhi za kuonyesha kuwa alikuwa mgonjwa na mjamzito. “Alipewa msaada kamili wakati wa ujauzito wa kwanza, ni jambo lisilowezekana kwamba angebaguliwa wakati wa ujauzito wa pili. Alijiuzulu kwa hivyo hawezi kudai mkataba wake ulikatishwa, ”kampuni hiyo ilijitetea. Wakiongozwa na wakili maarufu Ahmed Nassir, idadi kubwa ya Wakenya walihisi kuwa mswada huo wa Kaluma ulilenga kujali masuala ya kibinafsi badala ya maslahi ya wananchi kwa jumla. “Hakuna mbunge katika historia yetu ambaye amewapiga vita wanawake na watoto Bungeni kama mheshimiwa Peter Kaluma. Suala hili ni la kibinafsi mno kwa maoni yangu,” aliandika Wakili Nassir. Wananchi walishangaa ni kwa nini waunda sheria walijishughulisha na mswada kama huo ilhali kuna masuala chungu nzima muhimu yanayostahili kuangaziwa kwa dharura nchini. “Miongoni mwa masuala yote ya kujadiliwa nchini wanashughulikia mswada huu bungeni….nini mbaya na wabunge,” alishangaa Njeri Maina. Wakenya waliwashauri wanasiasa kutuliza ashiki zao na kuwa waaminifu katika ndoa zao iwapo hawataki kugawa mali zao kwa watu wengine. “Jifunze kujizuia badala ya kufanya masuala ya kibinafsi kuwa masuala ya kitaifa. Hivi ndivi vinyago vinavyotueleza kuwa BBI itasuuhisha matatizo yote ya Wakenya,” alisema Maurice Obondo. “La kwa mswada huu. Jukumikeni kwa kuwa na mahusiano nje ya ndoa na kuongeza idadi ya watu. Watu wanafaa kuwa waaminifu ikiwa hawataki kugawa mali yao kwa majukumu yao,” alihoji Raynold Kiboi. Wengi walihisi kuwa pendekezo hilo la Kaluma lililoungwa mkono na wabunge wenzake mnamo Jumatano, Machi 10, 2021, lilishinikizwa na changamoto za kibinafsi. “Mbona mbunge huyu hutaka kila mara kuhangaisha taifa ilhali ndiye aliye na matatizo na wapenzi wake na watoto. Mheshimiwa Kaluma anapaswa kujukumika kwa vitendo vyake na akome kutuvuta katika mashaka yake,” alihoji Kiach. Wengine walihisi kwamba si haki kwa wanasiasa kupata watoto na wanawake nje ya ndoa na kisha kuwaacha wateseke wanapoaga dunia wakiitaka Idara ya Mahakama kutupilia mbali pendekezo hilo. “Wanatarajia kuzunguka huku na kule wakipata watoto na binti za watu kisha wawaache wateseke wakishafariki. Hilo litakabiliwa kortini acha walete,” alisema Barrack Otieno. “Haha. Ni sawa na kuhalalisha usherati,” alihoji Abraham. Katika mswada huo ulioungwa mkono na idadi kubwa ya wabunge Jumatano, Bw Kaluma alipendekeza kuwa mali ya urithi iwe ikigawiwa tu baina ya mume, mke na watoto wao waliozaliwa katika ndoa. Waqo akaidi tena mwaliko wa PIC ALIYEKUWA Afisa Mkuu Mtendaji wa Tume ya Maadili na Kupambana na Ufisadi (EACC) Halakhe Waqo Ijuma alikaidi mwaliko kwa kutofika mbele ya Kamati ya Bunge kuhusu Uwekezaji (PIC) inayochunguza sakata ya ununuzi wa vifaa vya Covid-19 na Shirika la Kusambaza Dawa na Vifaatiba (Kemsa). Hii ndiyo ilikuwa mara ya pili kwa Waqo ambaye ni mwanachama wa Bodi ya Vyuo Vikuu kufeli kufika mbele ya Kamati hiyo inayoongozwa na Mbunge wa Mvita Abdulswamad Nassir, kujibu maswali kuhusu uhusiano wake na sakata hiyo ya kiasi cha Sh7.8 bilioni. Bw Waqo alihusishwa na kampuni ya Aszure Commercial Services ambayo ilipwa Sh347 milioni na Kemsa kwa kuwasilisha bidhaa za Covid-19 baada ya kupewa zabuni kinyume cha sheria. Jina la Afisa huyo Mkuu Mtendaji wa EACC ilitajwa na mkurugenzi mmoja wa kampuni hiyo alipokuwa akijibu maswali mbele ya kamati hiyo kuhusiana na sakata hiyo. Bw Nassir na wabunge wanachama wa PIC wanataka kupewa majibu kuhusu ni jinsi kampuni hiyo ilivyopewa zabuni ya kuwasilisha barakoa kwa Kemsa ilhali haijasajiliwa kuuza vifaa vya kimatibabu. Mwenyekiti wa Kamati ya Bunge kuhusu Uwekezaji (PIC) Abdulswamad Nassir akihutubia wanahabari katika majengo ya bunge, Ijumaa, Machi 12, 2021. Hii ni baada ya aliyekuwa Afisa Mkuu Mtendaji wa EACC Halakhe Waqo kutofika mbele ya kamati yake kujibu maswali baada ya kuhusishwa kwake (Waqo) na sakata ya Sh7.8 bilioni katika Kemsa. Picha/ Charles Wasonga Aszure Commercial Services imesajiliwa kama kampuni ya kuuza fanicha za afisi na vifaa vinginevyo vya nyumbani wala sio bidhaa za kimatibabu. Akiongea na wanahabari Ijumaa katika majengo ya bunge baada ya kupata habari kwamba Bw Waqo hangefika mbele yao, Bw Nassir alisema kamati hiyo haitatoa mwaliko mwingine kwake bali itatoa agizo kwamba afike kwa lazima. “Hatutakubali arifa zake anazawasilisha kwa njia ya simu kwamba hatafika. Hii ni mara ya pili kwa Bw Waqo kususia mwaliko wa kumtaka afanye hivyo. Kinachosalia sasa ni kwa Kamati hii kutoa amri kwamba afike kwa lazima,” mbunge huyo wa Mvita akawaambia wanahabari. Wanaofariki kuzikwa chini ya saa 72 Rais Uhuru Kenyatta alitoa amri hiyo kupitia hotuba yake kwa taifa Ijumaa. Kiongozi huyo wa nchi alisema hatua hiyo itasaidia kuzuia watu kukongamana katika maombolezi, kama njia mojawapo kuzuia maenezi zaidi ya Covid-19. Rais Kenyatta pia alitangaza kupunguza idadi ya wanaohudhuria mazishi kutoka waombolezaji 200 hadi 100. Baraza la Makundi ya Kidini na ambalo lilitwikwa jukumu la kusaidia serikali kutoa mapendekezo kudhibiti msambao wa Covid-19 nchini, mwaka uliopita lilikuwa limetoa idhini ya watu 200 kuhudhuria hafla za mazishi. “Kuhusu mazishi, yafanywe chini ya saa 72 baada ya kifo kuthibitishwa. Yahudhuriwe na watu wa familia pekee, na idadi isizidi 100,” akasema Rais Kenyatta. Rasi pia alisema hafla za harusi zihudhuriwe na idadi ya watu wasiozidi 100. “Maeneo ya kuabudu, yasizidi thuluthi moja ya idadi jumla,” akasema. Wakati huo huo, Rais Kenyatta alipiga marufuku hadhara na mikusanyiko ya kisiasa kwa muda wa siku 30 zijazo, huku kafyu ya kitaifa inayotekelezwa kati ya saa nne usiku hadi saa kumi asubuhi ikirefushwa kwa muda wa siku 60 zijazo. “Amri ya marufuku ya mikusanyiko ya kisiasa itaanzia kwangu kama Rais hadi kwa diwani (MCA). Yule ambaye atathubutu kuvunja hiyo sheria, awe ni nani ama nani atashughulikiwa kulingana na sheria za Kenya,” akaonya. Mikusanyiko na mikutano ya kisiasa imetajwa kuchangia ongezeko la visa vya maambukizi ya corona nchini. Rais Kenyatta na kiongozi wa ODM, Bw Raila Odinga chini ya kundi la ‘Kieleweke’ wamekuwa katika mstari wa mbele kuandaa mikutano ya umma katika mchakato wa kupigia debe Ripoti ya Mpango wa Maridhiano (BBI), huku Naibu Rais Dkt William Ruto akiongoza vuguvugu lake la ‘Tangatanga’ kupinga Mswada huo wa Mapendekezo ya Marekebisho ya Katiba 2020. Baadhi ya Waislamu Lamu wasikitika kafyu itatatiza tena ibada Mwezi wa Ramadhan BAADHI ya viongozi na waumini wa dini ya Kiislamu, Kaunti ya Lamu wana wasiwasi kwamba hatua ya Rais Uhuru Kenyatta ya kuongeza amri ya kutotoka nje usiku kwa siku 60 zaidi itaathiri pakubwa shughuli za ibada Mwezi Mtukufu wa Ramadhan. Mfungo unatarajiwa kuanza Aprili 13, 2021. Wakiongozwa na Mwenyekiti wa Muungano wa Baraza la Viongozi wa Dini, Ukanda wa Pwani (CICC), Mohamed Abdulkadir, walisema matarajio yao yalikuwa kwamba kafyu ingeondolewa, hasa kwenye eneo la Ukanda wa Pwani ambapo idadi kubwa ya wakazi ni Waislamu. “Sijaridhishwa na Rais wetu Uhuru Kenyatta kuongeza kafyu kwa siku 60. Nilitarajia kuwa kwa vile Mwezi Mtukufu wa Ramadhan umewadia, angetupilia mbali kafyu au hata kufanyia mabadiliko muda wa saa ya kafyu hiyo. Tunahofia kusumbuliwa na polisi wakati tukiingia msikitini kusali wakati wa kafyu,” akasema Bw Abdulkadir. Ustadh Mohamed Mahfudh alisema ombi lake ni kwamba serikali iwatambue na kuwaruhusu waislamu kusali usiku misikitini bila kizuizi cha kuwepo kwa kafyu wakati wa Ramadhan. Hali ilivyo Kenya mwaka mmoja wa janga la Covid-19 Ni ugonjwa ambao umegeuka kuwa janga la kimataifa, na ulioripotiwa kwa mara ya kwanza mjini Wuhan, China mwishoni mwa mwaka 2019. Kisa cha kwanza kilifuatwa na cha pili, tatu, nne, tano… Mamia na kufikia Ijumaa, Machi 12, 2021 Kenya ilikuwa imeandikisha visa 111,935. Jumla ya wagonjwa 1,901 wameangamizwa na virusi vya corona, huku waliothibitishwa kupona kabisa wakiwa 88, 209, kufikia jana. Leo, Jumamosi, Machi 13, 2021, taifa linaadhimisha mwaka mmoja tangu Waziri Kagwe atangaze: “Tumethibitisha kisa cha kwanza cha mgonjwa wa virusi vya corona Kenya”. Ni tangazo lililozua taharuki nchini, kutokana na habari tulizoskia na kutazama kwenye runinga mataifa yaliyoathirika. Amerika, Uhispania, Uturuki, Italia na Ujerumani ni kati ya mataifa yaliyolemewa na janga la corona. Takwimu zinaonyesha, kufikia sasa Amerika imeandikisha visa 29, 993, 423 vya maambuzi na maafa 545, 544. Mwaka wa 2020, siku zilivyozidi kusonga ndivyo maambukizi yalizidi kuenea. Kaunti ya Nairobi ilikuwa ya kwanza kuandikisha corona, ikafuatwa na Mombasa. Ugonjwa huu sasa umegatuliwa, uko katika kila kaunti. Uchumi uliyumbishwa, ambapo biashara ziliathirika, kuanzia sekta ya utalii, usafiri na uchukuzi, kilimo, hoteli, burudani, kati ya nyinginezo. Sekta ya elimu na afya ziliathirika kwa kiasi kikubwa, shule zikifungwa kwa kipindi cha muda wa mwaka mmoja, jambo ambalo halijawahi kushuhudiwa katika historia ya Kenya. Katika sekta ya afya, wahudumu kadha wa afya kuanzia madaktari, wauguzi na maafisa wa kliniki walifariki kutokana na makali ya corona. Mbali na mashujaa hao, Covid-19 ilipokonya sekta ya sanaa na uigizaji staa, Charles Bukeko, maarufu kama Papa Shirandula, na viongozi na wanasiasa kadha. Upungufu wa vifaakinga (PPE) pamoja na matakwa muhimu ulichochea madaktari, wauguzi na maafisa wa kliniki kushiriki mgomo wa kitaifa, kipindi ambacho taifa liliwahitaji kwa hali na mali. Huku serikali ikijikakamua kufufua uchumi, ambao athari zake zimesababisha mamia ya maelfu nchini kupoteza ajira, Wakenya wanaendelea kuhimizwa kutii sheria na mikakati iliyowekwa na Wizara ya Afya kusaidia kuzuia msambao zaidi. “Hata wakati tunaendelea kushughulikia kufufua uchumi, muhimu zaidi ni maisha ya Wakenya, lazima tuchukue tahadhari. Tuvalie barakoa, tunawe mikono na tuepuke kukongamana,” akahimiza Rais Uhuru Kenyatta kwenye hotuba yake kwa taifa Ijumaa. Kafyu inaendelea kutekelezwa kote nchini kati ya saa nne za usiku na saa kumi asubuhi, kila siku. Licha ya Kenya kuanza utoaji wa chanjo ya corona, visa vya maambukizi vimeonekana kuongezeka katika siku za hivi karibuni. Eric Omondi anyenyekea, aahidi kuondoa mtandaoni video chafu MKUU wa Bodi ya Kusimamia Filamu Kenya (KFCB) Dkt Ezekiel Mutua, kupitia akaunti yake ya Twitter, mnamo Jumamosi, Machi 13, 2021, amempa chale Eric Omondi makataa ya saa 48 kuondoa video chafu katika mitandao yake ya kijamii la sivyo atakiona cha mtema kuni. Alilalamika kuwa, licha ya msanii huyo kuomba msamaha na kikao cha kusuluhisha kesi dhidi yake nje ya korti, video hizo za ngono zingali zinasambazwa katika mitandao yake. Mkurugenzi huyo wa KFCB alimwamrisha Omondi kuziondoa video hizo mara moja kwenye mitandao yake ya kijamii kufikia Jumatatu, Machi 15, 2021. “Tulipokea ombi la msamaha na kikao cha kutatua kesi dhidi yake nje ya mahakama kutoka kwa Eric Omondi, lakini yaonekana video hizo za kuaibisha zingali zinasambazwa katika mitandao yake ya kijamii,” Akizungumza Alhamisi baada ya Omondi kuachiliwa kwa dhamana ya Sh50,000, Dkt Mutua alitangaza kuwa ameteua Kamati ya Maridhiano itakayokutana na timu ya KFCB na maafisa wa DCI Jumatatu, Machi 15, 2021. Kamati hiyo itaongozwa na mcheshi maarufu Churchill Ndambuki, mtangazaji wa redio na mcheshi Felix Odiwuor pamoja na wasanii wengine tajika. Hii ni baada ya msanii huyo kumwomba radhi Dkt Mutua kwa kurekodi filamu zinazokiuka maadili ya kijamii na kuachiliwa kwa dhamana pamoja na waigizaji wake 15 wanawake waliotozwa dhamana ya Sh50,000 kila mmoja. Omondi alitangaza mitandaoni kukatiza filamu yake inayofahamika kama WifeMaterial2, akiahidi kuanzisha awamu mpya ya filamu hiyo itakayokuwa na matini bora zaidi inayozingatia maadili ya kijamii. “Nimekuwa na mawasiliano marefu kwa njia ya simu na rafiki yangu mzuri Daktari Ezekiel Mutua na amesisitiza kuwa si lazima WifeMaterial iwe chafu ili iuze. Ninakubaliana naye kabisa na nimemtumia ombi binafsi la kumwomba msamaha,” Ulipata alama ya D KCSE? Huenda usiruhusiwe kujiunga na polisi WANAFUNZI wanaopata alama ya D hivi karibuni hawataweza kujiunga na kikosi cha polisi nchini ikiwa mikakati ya Waziri wa Usalama wa Nchi, Fred Matiang’i itatekelezwa. Akizungumza mnamo Ijumaa, Machi 12, 2021, jijini Nairobi, Waziri Matiang’i alisaili kuhusu masharti yanayowataka makurutu wanaotaka kujiunga na kikosi cha polisi kuwa na alama kuanzia D katika Cheti cha Mtihani wa Elimu ya Sekondari (KCSE). Huku akitangaza mipango ya serikali ya kufanyia mageuzi Huduma ya Polisi Nchini (NPS), alisisitiza kuwa kiwango duni cha elimu miongoni mwa walinda usalama kinalemaza uwezo wa polisi kukabiliana na masuala tata ya kiuhalifu. Waziri alikuwa akizungumza katika hafla ya kufuzu iliyoandaliwa katika Taasisi ya Mafunzo kuhusu Uendeshaji Mashtaka, eneo la Loresho, Nairobi. Alieleza kuna mikakati ya kuwajumuisha wataalam katika NPS kama vile madaktari na mawakili katika juhudi za kukabiliana na wahalifu nchini. “Tumeanza mageuzi mapya katika idara ya polisi. Kwa mara ya kwanza tumeanza kuteua mahafala watakaopatiwa mafunzo kama kama maafisa wa polisi. Watakaokuja kutoka taaluma nyinginezo ni sharti wawe wamesajiliwa katika taaluma zao. “Mawakili tutakaowaajiri ni sharti wawe tayari wanachama wa Shirika la Mawakili Nchini LSK, na mawakili wa Mahakama Kuu ya Kenya na madaktari tutakaoajiri ni sharti wawe wamefuzu katika taaluma zao. Ili tuanze kutoa mafunzo kwa timu thabiti ya wataalam itakayotimiza kiwango cha Mfumo wa Haki dhidi ya Uhalufu,” alifafanua. Matiang’i aliyewahi kuhudumu kama waziri wa elimu, alisisitiza umuhimu wa kuinua viwango vya elimu vinavyohitajika kabla ya kuajiri maafisa wa elimu. “Ndiposa nimekuwa nikipigania kwamba tutazame alama inayohitajika kabla ya kuteua makurutu. Wakati umewadia tukabili uhalisia na kufahamu kuna changamoto ambazo ni sharti tuzikabili kwa kumaanisha,” “Sisemi kwamba watu wengine hawana maana lakini kuna mambo mengi ya kufanya. Tunahitaji nguvu mpya katika utekelezaji sheria ili unapopatiwa faili hutasema hatuna ujuzi,” alisistiza Nyanya aomba mahakama isimwachilie mwanawe jela NYANYA ambaye mtoto wake amehukumiwa kifungo cha miaka mitano gerezani baada ya kupatikana na hatia ya kutishia kumuua, Ijumaa aliomba mahakama ya Eldoret isimwachilie akisema anahofia atamuua akitoka gerezani. Teresia Ng’eno, 82, aliambia mahakama kuwa usumbufu kutoka kwa mwanawe, ambaye amekuwa akitishia kumuua mara kwa mara, umemfanya kuwa na hofu kuwa atamuua iwapo ataachiliwa akiwa angali hai. Bi Ng’eno, ambaye alipinga vikali wazo la mwanawe kupewa kifungo cha nje, aliambia korti kuwa mara ya mwisho aliposhambuliwa na mtoto karibu akate roho. Anatuhumiwa kumtishia kumuua mama yake nyumbani kwake katika eneo la Nainyei, katika Kaunti Ndogo ya Soy, Kaunti ya Uasin Gishu. Mshtakiwa hakuonyesha kujutia makosa yake mbali alimlaumu mamake na dadake kwa kuchangia katika masaibu yake. Alidai kuwa mamake pamoja na dadake hawakumsaidia kuendelea na masomo katika chuo kikuu baada ya kufanya mtihani wa KCSE katika shule ya upili ya Chebar na kupata alama ya B. Watolewa hospitalini na kuuawa na umati WANABODABODA wenye ghadhabu mnamo Alhamisi walivamia hospitali ya Karatina Level Four katika Kaunti ya Nyeri, wakawachukua kwa nguvu washukiwa wawili wa wizi wa pikipiki na baadaye kuwachoma. Bodaboda hao walifanikiwa kuwachukua washukiwa baada ya kuwashinda nguvu polisi ambao walikuwa wakiwalinda. Kinaya ni kuwa, wawili hao walikuwa miongoni mwa washukiwa wanne ambao awali walikuwa wameokolewa na polisi dhidi ya kuchomwa moto na umati, uliowatuhumu kuwa sehemu ya genge hatari katika kaunti ndogo za Mathira Magharibi na Mashariki. Genge hilo linadaiwa kuendesha mauaji ya wahudumu wa bodaboda katika maeneo hayo na kuwanyang’anya pikipiki zao. Mmoja wa washukiwa ambaye alikuwa amenaswa na bodaboda hao alinusurika kuchomwa na sasa amelazwa hospitalini akiwa chini ya ulinzi mkali wa polisi. Kundi moja la kutetea maslahi ya bodaboda eneo hilo lilikuwa limeeleza wasiwasi wake kufuatia ongezeko la visa vya mauaji ya wahudumu na kisha pikipiki zao kuibwa. Mauaji hayo yalidaiwa kutekelezwa na wezi wanaojifanya wateja. Mwenyekiti wa Chama cha Bodaboda cha Mathira, Bw Benjamin Mwangi, aliwataja baadhi ya wenzao waliouawa kama Timothy Wanjohi, Elisha Wahogo, William Kirii, Ian Wanjohi na Eliud Wambu, aliyeuawa majuzi. Alisema wana wanachama zaidi ya 3,000. Purukushani ilizuka katika hospitali hiyo mamia ya wahudumu walipoingia na kuwashinda nguvu walinzi pamoja na polisi waliokuwa wakiwalinda washukiwa. Baada ya kuwapiga, wahudumu walichoma miili ya washukiwa nje ya lango kuu la hospitali hiyo huku polisi wakitazama wasijue la kufanya. Hali ya taharuki ilitanda mjini Karatina jioni hiyo polisi walipoanza kuwatawanya bodaboda hao. “Ni kweli polisi wetu walizidiwa nguvu lakini tuliitisha usaidizi. Wawili hao walitolewa hospitalini kwa nguvu na kuuawa na wahudumu hao. Hata hivyo, tulifanikiwa kumwokoa mmoja wa washukiwa,” akaeleza. Makao Makuu ya Katoliki Vatican hatarini kufilisika MAKAO makuu ya Kanisa Katoliki ulimwenguni yaliyoko Vatican, yametoa wito kwa waumini na wafadhili kuchangia ili kuepushia kanisa uwezekano wa kufilisika. Kanisa hilo linaloongozwa na Papa Francis limekiri kukumbwa na matatizo ya kifedha tangu mwaka uliopita kwa sababu ya janga la virusi vya corona, hali iliyofanya pia hazina ya pesa zake za matumizi ya dharura kuanza kukauka. Waziri wa masuala ya uchumi wa Vatican, Kasisi Juan Antonio Guerrero Alves, alieleza kuwa changamoto imetokea kwa sababu taifa hilo ni la kipekee ambalo hutegemea sana ufadhili badala ya mikopo jinsi ilivyo katika mataifa mengine ulimwenguni. “Mwaka huu mapato yamepungua. Kama tungekuwa shirika la kibiashara au lisilo la kiserikali (NGO) tungepunguza huduma zetu na idadi ya wafanyakazi. Kama tungekuwa taifa linalofanana na mengine, tungechukua mikopo zaidi na kuweka mikakati mingine ya kifedha. Lakini kwetu sisi, tusipopata ufadhili, itabidi tuendelee kutumia pesa kutoka kwa hazina ya dharura,” akasema. Alisema hayo kwenye mahojiano yaliyochapishwa na tovuti rasmi ya Vatican mnamo Ijumaa. Alves alisema ijapokuwa matumizi ya fedha yalipungua kwa shughuli za kawaida kama vile kuandaa mikutano na safari mbalimbali, kuliibuka shughuli nyingine wakati wa janga la corona zilizohitaji matumizi zaidi ya fedha. Alitoa mfano wa utoaji misaada kwa jamii kupitia kwa mashirika ya Kikatoliki ulimwenguni hasa katika mataifa ambayo yalikuwa na idadi kubwa ya watu ambao walipoteza ajira na biashara wakati janga la corona lilipotokea. Hata hivyo, alijaribu kuwaondolea waumini wasiwasi kwa kusema hali inayokumba Vatican si tofauti na inayoshuhudiwa katika nchi nyingine nyingi kwa sababu ya janga la corona. Kulingana na Alves, kuna matumaini hali ya kawaida itarudi hivi karibuni na uchumi utaanza kufufuka. “Mapato yanayotokana na ukodishaji wa vyumba na shughuli nyingine za kiuchumi yataanza kupatikana wakati uchumi utarudi hali ya kawaida. Makavazi (yetu) yataanza kufunguliwa bila vikwazo na watalii watarudi kwa wingi. Kilicho muhimu ni kutumia vyema pesa tulizo nazo kwa sasa na tuwe na uwazi kuwapa waumini habari zinazowatuliza akili kuhusu sadaka wanazotoa,” akasema. Alisisitiza kuwa hitaji muhimu la Vatican ni kuwa na kiwango cha kutosha cha fedha cha kuendeleza shughuli za kimishenari za Kanisa Katoliki zinazosimamiwa na Papa Francis. Kulingana na DCI, Gladys alikamatwa Ijumaa adhuhuri, mjini Eldoret akiwa katika harakati za kutorokea nchi jirani, kupitia Busia. “Alikuwa amekata tiketi ya kuelekea Busia kupitia kampuni ya usafiri na uchukuzi ya Eldoret Express, ambapo alilenga kutorokea nchi jirani inakoaminika ana mizizi,” DCI ikaelezea kwenye taarifa yake kwa vyombo vya habari. Mshukiwa alipatikana na vitambulisho viwili. Idara ya Uchunguzi wa Jinai pia imethibitisha watoto hao wachanga wanaendelea kupata matibabu katika hospitali moja jijini Nairobi. “Hisia zetu pia zilivutiwa na video ya mama ya watoto hao wenye umri wa miaka 5 na 11, aliyopakia mitandaoni akiomba usaidizi kutafuta mshukiwa. Watoto hao wamelazwa hospitalini wakiwa katika hali mbaya, kufuatia majeraha ya kudungwa na kuchapwa,” ikaarifu. “Tunashukuru umma kwa kutoa taarifa zilizosaidia kumkamata na pia kampuni ya Eldoret Express kwa kushirikiana nasi,” DCI ikasema. Mshukiwa amefikishwa jijini Nairobi, ambapo amezuiliwa na maafisa wa DCI kwa uchunguzi zaidi na kufunguliwa mashtaka. Inasemekana alitekeleza unyama kwa watoto hao baada ya kutofautiana na mwajiri na kufutwa. Duru zinaarifu alirejea siku kadha baada ya kutimuliwa, na kushambulia watoto hao katika mazingira ya boma la mwajiri. Wakazi walaani polisi kuwatesa Mama Ngina WAKUU wa polisi wanachunguza malalamishi kuwa maafisa wa usalama wana tabia ya kuwahangaisha raia wanaoenda kubarizi katika Bustani ya Mama Ngina, Kaunti ya Mombasa kwa nia ya kula hongo. Bustani ya Mama Ngina imekuwa ikiendelea kupata sifa kwa muda sasa baada ya serikali kutumia zaidi ya Sh400 milioni kuipa mvuto mpya. Kubadilishwa kwa taswira ya bustani hiyo kumepelekea kuongezeka kwa Wakenya wanaofika hapo kubarizi.Hata hivyo, licha ya upepo mwanana unaopatikana kwenye bustani hiyo kutokana na ukaribu wake na bahari, maafisa wa usalama wamekuwa kero kubwa. Kwa muda sasa, Taifa Leo imekuwa ikifuatilia maafisa hao ambao wanalenga kuchukua hongo kwa wageni na wakazi wa Mombasa ambao humiminika sehemu hiyo hususan siku za Ijumaa, Jumamosi na Jumapili. Kulingana na uchunguzi wetu wa kina, maafisa hao hutumia tuktuk kushika doria eneo hilo na hulenga kuwahangaisha wanaume na wanawake ambao hutembea pamoja katika bustani. Maafisa hao huwashika watu hao kwa madai ya kuwa wanafanya mapenzi hadharani na kuwataka watoe pesa ndipo waweze kuachiliwa.Katika kisa cha hivi majuzi ambacho kimeibua hisia kali miongoni mwa wakazi, maafisa wawili walimkamata kijana wa mkazi mmoja eneo la Mombasa. Wakazi waliokuwa hapo na kushuhudia kisa hicho walisema kijana huyo alikuwa amekaa ndani ya gari lake.Mwenyekiti wa shirika la kutetea haki za binadamu Khelef Khalifa aliwalaumu maafisa wa usalama kwa kunyanyasa watu. ‘Maafisa wa polisi wanawanyanyasa watu kwa kuwashika bila makosa ya kisheria na kisha kuchukua pesa kutoka kwao. Kwanzia lini maafisa wa usalama wamepewa jukumu la kuangalia tabia za kibinafsi za watu?’ akauliza Bw Khalifa. Bw Khalifa alimtaka kamanda wa polisi eneo la Pwani Gabriel Musau kuwachukulia hatua maafisa hao.Bw Musau kwa upande wake alisema kuwa kisa hicho kinachunguzwa na kuahidi kuwa mlalamishi wa kisa cha hivi juzi amekuwa akijulishwa kuhusiana na uchunguzi huo. ? ‘Suala hili linashughulikiwa vilivyo,’ akasema Bw Musau. Wanaolengwa na chanjo ya crorona waingiwa na hofu UTOAJI chanjo ya virusi vya corona katika Kaunti ya Murang’a imekumbwa na shaka na uoga wa wanaolengwa. Licha ya Gavana Mwangi wa Iria kuchanjwa hadharani na kutangaza kuwa hii chanjo ya AstraZeneca iko shwari, baadhi ya wananchi wakiweno wauguzi, walimu na maafisa wa polisi waliambia Taifa Leo kuwa wanahitaji muda zaidi kabla waamue kupewa chanjo. ‘Suala la kuwekwa viini ndani ya mwili ili kutoa kinga inafaa kutanguliwa na ukaguzi mkuu wa kiafya na vipimo vya kina vifanywe ili kubaini uthabiti wa mwili wa kupokea viini geni na kuishi navyo. Hili si jambo la kukimbiliwa,” akasema muuguzi aliyeomba kutotajwa gazetini. Bw James Kamande ambaye alijitokeza kushuhudia chanjo hiyo ikizinduliwa alisema kwamba bado hana uhakika kuwa anafaa kuchanjwa wakati wake ukifika. Serikali kuu kwa upande wake kupitia Waziri wa Afya Bw Mutahi Kagwe imekuwa ikisisitiza kuwa chanjo ni salama na imepitishiwa vigezo vya kina vya ukaguzi na kuaminika kuwa haitakuwa na madhara yoyote kwa watakaochanjwa. Hii ni licha ya kuwa imesitishwa katika mataifa mengi yakiwemo ya Ulaya na Afrika Kusini. Nyota wa ‘Vuta Pumzi’ alifariki kutokana na kansa ya ubongo MMOJA wa wanamuziki maarufu wa kizazi cha sasa, Christian Longomba, memba wa kundi la The Longombas alifariki Jumamosi kutokana na kansa ya ubongo. Amekuwa akiugua ugonjwa huo kwa miaka sita hadi alipofariki akiwa na umri wa miaka 37. Kifo chake kilithibitishwa na kakake pacha, Lovy.Wawili hao wanakumbukwa kwa nyimbo zao kama vile, Dondosa, Makofi, Shikamoo, Vuta Pumzi miongoni mwa nyingine.“ Christian Hulu Longomba alifariki majira ya asubuhi jijini Los Angeles, jimboni California, Amerika (USA) baada ya kuugua kwa muda mrefu. Christian alipendwa na kuhusudiwa kutokana na kipaji chake kilichohusudiwa kote ulimwenguni,” akasema Lovy, ambaye sasa ni pasta jijini Los Angeles. Christian amekuwa wakiugua tangu 2015 alipopatikana na uvimbe kwenye ubongo na kufanyiwa upasuaji mara ya kwanza nchini Amerika.Baada ya upasuaji huo, ambapo madaktari waliungama kuwa hangeendelea kuishi kwa muda mrefu, Christian aliendelea kuhudumiwa nyumbani. Hofu uvamizi wa nzige unapunguza asali UVAMIZI wa nzige nchini sasa unaangamiza nyuki na kuchangia kupungua kwa uzalishaji wa asali katika kaunti zilizoathirika, wanasayansi wameonya. Kando na makundi na wadudu hao kufyeka matawi na miti na nyasi misituni na kutishia uzalishaji wa asali, kemikali ambayo serikali inatumia kuangamiza nzige hao pia inaua nyuki na wadudu wengine. Mtaalamu wa mimea ya kilimo, Timothy Okwaro anasema kemikali inayonyunyiziwa nzige pia huangamiza ndege na wadudu wengine wenye manufaa na misitu. Katika kaunti ya Samburu ambapo asilimia 20 ya wakazi wanategemea uzalishaji asili kama kitega uchumi kikuu, nzige wamevamia misitu ya Kirisia na Ndoto Nyiro. Data kutoka kwa Chama cha Wafugaji Nyuki Samburu inaonyesha kuwa kiwango cha uzalishaji asali umepungua kwa kiwango kikubwa kote Samburu.Ingawa unyunyiziaji dawa unaweza kudhibiti nzige hao, mwenyekiti wa chama hicho John Lelesiit sasa ameingiwa na hofu kwamba kemikali hizo zinaangamiza nyuki katika kaunti hiyo. Walimu wote wepewe chanjo ya Covid-19 bila ubaguzi HUKU sekta ya elimu ikiwa katika mstari wa mbele kufaidika kwa chanjo ya Covid-19, kuna uwezekano kuwa chanjo hiyo haitawafikia walimu wote nchini hasa wale wanaotoka sekta ya kibinafsi. Kutokana na idadi kubwa ya walimu nchini ya takriban 350,000 huenda baadhi ya walimu wakatengwa na kukosa kupata chanjo hiyo muhimu. Walimu hutangamana zaidi na watu wengi mitaani licha ya kuwa na wanafunzi shuleni ambao huwa wametoka katika familia tofauti. Mwalimu anapokuwa darasani yuko katika hatari kubwa sana ya kuambukizwa au kuambukiza maana anatangamana na wanafunzi wengi ambao wametoka nyumbani.Haya yanajiri wakati ambapo walimu wanawaanda wanafunzi ili wafanye mitihani yao ya kitaifa ya darasa la nane, KCPE na kidato cha nne, KCSE. Kipindi hiki ambapo walimu huenda kupokezwa mitihani hiyo kutoka vituo mbalimbali kote nchini huwa wanakutana katika mikusanyiko mikubwa ambayo ni hatari katika kusambaza ugonjwa wa Covid-19.Tayari kuna idadi kubwa ya walimu ipatayo 25,000 ambao wana umri wa miaka 58. Kando na hawa, kuna wengine ambao wanaugua maradhi mengine kama vile kisukari na shinikizo la damu. Hawa wote wanahitaji kushughulikiwa kwa dharura. Sekta ya elimu tayari imekumbwa na misukosuko ya Covid-19 na walimu kadhaa wamefariki.Ijumaa iliyopita, chanjo dhidi ya Covid-19 ilianza kupewa walimu katika makao makuu ya Tume ya Huduma kwa walimu nchini, TSC, jijini Nairobi. Bi Nancy Macharia na wakuu wengine wa idara mbalimbali katika sekta ya elimu walihudhuria kuanzishwa kwa shughuli hiyo. Chanjo hiyo inafaa iwafikie walimu wote kote nchini bila ubaguzi ikiwemo wale wa shule za kibinafsi na wa shule za Chekechea. Itakumbukwa kuwa wakati ugonjwa wa Covid-19 ulipoingia nchini, shule zote zilifungwa ghafla. Serikali iliendelea na mpango wake wa kuwalipa walimu wa shule za umma mishahara huku wale wa shule za kibinafsi wakitaabika kwa kukosa lishe, malipo ya kodi na mahitaji mengine ya kimsingi. Jambo ambalo liliudhi ni kuwa walimu wao hao walioachwa kutaabika hulipa ushuru kwa serikali na kusaidia sana katika kuendeleza elimu nchini.Hii ndiyo maana ni muhimu sana inapofikia suala kama hili la usalama wa wananchi, serikali inatarajiwa kuwahudumia wote katika sekta husika bila ubaguzi. Ikiwa chanjo hiyo haitatosha walimu wote, kunahitajika kuwe na mpango maalumu wa kuwapa walimu chanjo kwa awamu mbili au tatu. Ni katika uwajibikaji kama huu tu ambapo wananchi huhisi kuwa wote ni raia wa taifa moja. Hili huleta utangamano na umoja nchini la sivyo wananchi wengine hujihisi kama wamesalitiwa katika taifa lao. Presha kwa Simeone baada ya Atletico kukabwa koo na Getafe ATLETICO Madrid walipoteza fursa ya kufungua mwanya wa alama nane kileleni mwa jedwali la Ligi Kuu ya Uhispania (La Liga) baada ya kulazimishiwa sare tasa na Getafe. Fowadi chipukizi Joao Felix alidhani alikuwa amefungia Atletico bao katika kipindi cha kwanza kabla ya juhudi zake kufutiliwa mbali na VAR iliyobaini kwamba alicheka na nyavu za wenyeji wao baada ya Marcos Llorente kuutoa mpira nje ya uwanja. Getafe walitandaza dakika 20 za mwisho za mchuano huo wakiwa na wachezaji 10 pekee uwanjani baada ya Allan Nyom kuonyeshwa kadi nyekundu kwa kumkabili visivyo kiungo Renan Lodi katika dakika ya 70. Luis Suarez wa Atletico alishuhudia mojawapo ya fataki zake zikigonga mwamba wa goli la Getafe mwishoni mwa kipindi cha pili. Barcelona huenda sasa wakapunguza pengo la alama kati yao na viongozi Atletico hadi nne iwapo watawapepeta limbukeni Huesca mnamo Jumatatu ya Machi 15, 2021. Kufikia sasa, Barcelona wanashikilia nafasi ya tatu kwa alama 56, moja pekee nyuma ya mabingwa watetezi Real Madrid waliochupa hadi nafasi ya pili mnamo Jumamosi baada ya kuwakomoa Elche 2-1 uwanjani Alfredo Di Stefano, Uhispania. Chini ya kocha Diego Simeone, Atletico kwa sasa wanajiandaa kuwaendea Chelsea kwa marudiano ya Klabu Bingwa Ulaya (UEFA) mnamo Machi 17, 2021 uwanjani Stamford Bridge. Miamba hao wa soka ya Uhispania watakuwa na kibarua kigumu cha kubatilisha kichapo cha 1-0 walichopokezwa na Chelsea katika mkondo wa kwanza wa hatua ya 16-bora ili kufuzu kwa robo-fainali za UEFA muhula huu. Vijana wataka wapewe nafasi katika miradi ya ujenzi wa barabara nchini VIJANA wanastahili kupewa nafasi katika miradi kadha ya ujenzi wa barabara zinazoendeshwa kupitia serikali chini ya Wizara ya Uchukuzi na Miundomsingi Dkt James Macharia. Mwenyekiti wa vuguvugu la muungano wa vijana eneo la Mlima Kenya Bw Linford Mutembei, alisema serikali imekuwa ikiendeleza miradi kadha ya barabara kupitia Halmashauri ya Barabara Kuu Nchini (KeNHA), ile ya barabara za mashinani KERRA na ile ya barabara za mijini KURA. “Vijana wako katika mstari wa mbele kujiunga na miradi hiyo ili kujiendeleza kimaisha,” alisema Bw Mutembei. Akizungumza na vijana mjini Ruiru kwa hamasisho kuhusu hali yao ya baadaye mnamo Jumamosi, alisema pindi tu miradi hiyo itakapokamilika biashara nyingi ndogo zitachipuka, viwanda na hata ujenzi wa majumba utashuhudiwa pakubwa. “Kwa hivyo ni bora kujiweka tayari kuona ya kwamba unajiweka katika mstari wa mbele kujihusisha na mmojawapo wa miradi hiyo kwani ni njia moja ya kupata ajira,” alifafanua mwenyekiti huyo. Alisema biashara zikipanuka mashinani bila shaka hali ya uchumi itaimarika kote nchini na vijana nao watanufaika pakubwa kuwa na ajira. Alizidi kueleza kuwa ukarabati wa barabara katika kila sehemu utaimarisha maeneo ya mashinani huku wananchi wakipanua biashara zao kwa kiwango kikubwa. Alisema serikali ya Uhuru Kenyatta, kupitia usimamizi wa mhandisi Peter Mundinia, tangu 2013, imekamilisha ujenzi wa barabara 49, huku 40 zikiwa bado zinaendelea kujengwa na zingine zinatarajia kuundwa zaidi. Alitoa wito kwa serikali kupitia wahandisi wanaoendesha miradi hiyo kufanya jambo la busara kuona ya kwamba vijana wengi wanapewa nafasi kufanya kazi hizo ili kupunguza uhuni mashinani. Familia zaanza kuhama kutoka Mto Ngong MAMIA ya wakazi waliokodi nyumba zao karibu na mto Ngong katika mitaa kadhaa ya mabanda ilioko kaunti ndogo ya Starehe wameanza kuhama kutafuta makao kwingineko. Wakazi hao wanahofia kubomolewa kwa nyumba zilizo karibu na mto huo baada ya serikali kuweka alama ya kuonyesha sehemu inayofaa kuwa njia ya mto maarufu riparian land. Akiongea na Taifa Leo jana, chifu wa eneo la Landi Mawe, Bw Mulandi Kikuvi alisema tayari serikali imeweka vikingi vya kuonyesha ardhi ya mto ya upana wa mita 10 kutoka kwa mto Ngong kila upande. Aliongeza kwamba alama hizo ziliwekwa kuanzia daraja ya Express Kenya kutoka barabara ya Likoni kwenye Eneo la Viwanda kuelekea maeneo ya juu inalengwa kuelekea hadi kufikia mtaa wa mabanda wa Kibera. ‘’Serikali inataka kuokoa mto Ngong ndiposa maafisa wake wanapima mita kumi kutoka kila upande wa mto ili walio na nyumba zao karibu na mto waondoke mapema kabla serikali haijaafikia hatua ya kuwafurusha kwa kubomoa nyumba na tingatinga,’’ Bw Kikuvi asema. Wiki jana, maafisa kutoka Mamlaka ya Kusimamia Rasilimali ya Maji (WARMA) ilipima na kuweka vikingi mitaani. Hata hivyo, watu wasiojulikana walidaiwa kung’oa vikingi vyote usiku. Fauka ya hayo, chifu Mulandi alisema kung’oa vikingi ni kazi ya bure kwani serikali ina kifaa aina ya GPRS cha kutambua kulikowekwa alama. Kwa mujibu wa ripoti ya Mradi wa Kukarabati Mto Nairobi, Mto Ngong na Mto Mathare, mito hiyo imechafuliwa na ardhi yake kunyakuliwa. Ikiwa serikali itatekeleza mpango wa kuondoa walionyakua ardhi kwenye kingo za mito hiyo, maelfu ya watu watabakia bila makao. Kufuatia hatua hiyo, mamia ya watu waliokodi nyumba kwenye maeneo yaliyoathirika wameanza kuondoka kwa hiari kutafuta makao kwingineko wasije wakapata hasara ikiwa nyumba zitabomolewa wangali hawajahama. Inadaiwa kwamba baadhi ya mabwanyenye waliojenga nyumba za mawe wanaoathirika wameanza kuuzia wengine nyumba ambao ni wageni mitaani na hawajui lolote kuhusu mchakato huo. “Wale hawajui kwamba wanauziwa nyumba zilizojengwa kwa ardhi ya serikali watajuta baadaye kwani hawajui wanauziwa nyumba na wamiliki wa hizi nyumba kwa sababu gani,’’ chifu Mulandi akadokeza. Mto Ngong uliangaziwa na gazeti la Taifa Leo, runinga ya NTV sawia na gazeti la Daily Nation kwa kuwa una sumu baada ya makampuni kuelekeza maji yaliyo na kemikali hatari kutoka viwandani hadi ndani ya mto huo. Vilevile, serikali nayo imepata wakazi katika mitaa ya mabanda wamejenga vyoo vyao karibu na mto na kuelekeza kinyesi ndani ya mto pia. “Vyoo vyote mitaani ya mabanda vimeelekezwa hadi ndani ya mto Ngong. Viwanda navyo vinawachilia maji machafu yaliyo na kemikali hatari kuelekezwa ndani ya mto na kuhatarisha maisha ya watu, wanyama na mimea kule mto unakoelekea kabla ya kuungana na mto Athi,’’ Ofisa mmoja wa utafiti wa masuala ya afya akasema huku akiomba asitajwe jina lake. Bw Orinda alipata majeraha katika uti wa mgongo na anaendelea kupata matibabu katika hospitali ya Nairobi. Wakati huo huo, mwanawe aliyekuwa Gavana wa Kiambu Ferdinand Waititu jana alikiri mashtaka ya kuendesha gari akiwa mlevi. Brian Ndungu Waititu alitozwa faini ya Sh30,000 kwa kuendesha gari aina ya Probox jijini Nairobi akiwa mlevi.Alikiri makosa yake mbele ya hakimu mwandamizi Bi Esther Kimilu kuwa tukio hilo lilitendeka mnamo Machi 15 katika barabara ya Muindi Mbingu iliyo katikati ya jiji.“Naomba msamaha na sitarudia makosa haya tena. Nionee huruma,” Ndungu aliirai mahakama.Baadaye alisikika akisema kwa simu kwamba baba yake asingemsaidia baada ya kukamatwa kwa sababu tayari alikuwa ashamkanya akome tabia hiyo ya ulevi. Uhuru amwomboleza mwanahabari aliyefariki kutokana na corona RAIS Uhuru Kenyatta ametuma risala za rambirambi kwa familia ya mwanahabari Robin Njogu ambaye alifariki Jumatatu usiku baada ya kuugua Covid-19. Marehemu alifariki katika hospitali ya Aga Khan ambako alikuwa amelazwa akipokea matibabu. Kwenye taarifa ilitolewa na kitengo cha habari za rais (PSCU), Rais Kenyatta alimtaja Njogu kama mwanahabari shupavu ambaye mchango wake katika vitengo vya redio na uanahabari wa mitandaoni umestawisha sekta ya uanahabari na mawasiliano. Hadi kifo chake, marehemu alikuwa Mhariri Msimamizi wa Habari katika kitengo cha Redio katika Shirika la Habari la Royal Media Services (RMS). “Robinson alikuwa mwanahabari mwenye tajriba na uzoefu mkubwa ambaye aliwafunza chipukizi wengine katika tasnia ya uanahabari. Daima tutaendelea kuenzi weledi wake, haswa katika kitengo cha redio ambapo alikuwa kielelezo cha ufanisi,” akasema Rais Kenyatta. Kiongozi wa wa taifa aliongeza kuwa Njogu alikuwa mwanahabari wa kutegemewa zaidi alipohudumu katika kitengo cha habari katika Ikulu kati ya 2013 na 2017. “Nilifaidi pakubwa katika kutangamana kwangu na Robin wakati ambapo alifanya kazi katika Ikulu pamoja na wanahabari wengine wa kitengo cha habari za rais. Alikuwa mfanyakazi wa kuaminika na kupigiwa mfano,” Rais Kenyatta akasema. Kwa upande wake Naibu Rais William Ruto alimtaja marehemu Njogu kama mtaalamu aliyependa kazi yake ambayo aliifanya kwa bidii na moyo wa kujitolea. “Alizingatia maadili ya uanahabari na kutoa mchango wake katika kuendeleza taalamu hii,” Dkt Ruto akasema kwenye taarifa aliyotuma kupitia ukarasa wake wa twitter.corona Shahidi katika kesi ya ufisadi apatikana ameuawa AFISA wa cheo cha juu katika Tume ya Kitaifa ya Ardhi (NLC) Jennifer Itumbi Wambua, ambaye jana mwili wake ulipatikana katika msitu wa Ngong’, sasa imefichuka alitarajiwa kuwa shahidi mkuu katika kesi mbalimbali za ufisadi. Wakili wa familia yake, Bw Daniel Maanzo, alisema marehemu alitarajiwa kutoa ushahidi katika mojawapo ya kesi za ufisadi hapo kesho. “Alikuwa ni shahidi muhimu wa serikali katika kesi kadhaa zinazohusu ufisadi,” akasema Bw Maanzo. Polisi waliuchukua mwili wa Bi Wambua na kuupeleka katika hifadhi ya maiti ya City, ambako ulitambuliwa na mumewe Joseph Komu pamoja na maafisa wa upelelezi. Bi Wambua, ambaye alikuwa ametoweka Ijumaa iliyopita, ni mwanahabari mkongwe aliyewahi kuhudumu kwa miaka mingi kama Msimamizi Mkuu wa Shirika la Habari Nchini (KNA), Machakos, kabla ya kujiunga na NLC. Hadi kufariki kwake, alikuwa ndiye Naibu Mkurugenzi wa Mawasiliano katika NLC. Mama huyo wa watoto watatu alionekana mara ya mwisho Ijumaa asubuhi, wakati ambapo mumewe alimfikisha kazini kwa gari lao, kabla ya yeye kutoweka kiajabu saa chache baadaye. Mkuu wa kitengo cha Upelelezi wa Jinai katika Kituo cha Polisi cha Kilimani, Nairobi, Bi Fatuma Hadi aliwaongoza maafisa wake na Bw Komu kutambua mwili wa Bi Wambua. Bw Komu alisema kuwa baada ya kumfikisha mkewe katika afisi za tume hiyo ya ardhi Ijumaa asubuhi, alishangaa alipopata mkoba wake na simu yake ya mkono katika gari lao saa kadha baadaye akiwa katika gareji. Bw Komu anafanyakazi katika makao makuu ya Wizara ya Kilimo, jumba la Kilimo, hatua chache kutoka jumba ambako Bi Wambua hufanya kazi. Uchunguzi waanzishwa kufuatia kifo cha mfanyabiashara Thika IDARA ya polisi imeanzisha uchunguzi kufuatia kifo cha mfanyabiashara mmoja Thika, ambapo mwili wake ulipatikana akiwa nusu uchi kwenye gari lake katika egesho la magari, Kaunti Ndogo ya Gatanga. Kulingana na ripoti iliyoandikishwa na mke wa mfanyabiashara huyo aliyetambulika kama Samuel Murigi katika kituo cha polisi cha Kaunti Ndogo ya Gatanga, aliondoka nyumbani kwake mtaa wa Landless, kiungani mwa mji wa Thika Machi 13, kuhudhuria hafla ya mchango wa rafikiye Kenol, kilomita 16 kutoka wanakoishi. Kaunti ya Nyeri yalenga kuchanja wanabodaboda 2,000 KAUNTI ya Nyeri inalenga kuwapa wahudumu wapatao 2, 000 wa afya chanjo ya Homa ya virusi vya Corona. Gavana wa Kaunti hiyo, Bw Mutahi Kahiga amesema shughuli ya utoaji wa chanjo hiyo aina ya AstraZeneca tayari imeanza. Kenya ilipoteza Sh560 billioni kutokana na corona 2020 – Rais Kenyatta KENYA ilikadiria hasara ya Sh560 bilioni katika ukuaji wa uchumi mwaka uliopita, 2020 kufuatia mkurupuko wa janga la Covid-19 nchini. Kisa cha kwanza cha virusi vya corona kiliripotiwa Machi 13. Jumamosi iliyopita, Kenya iliadhimisha mwaka mmoja tangu ithibitishe kuwa mwenyeji wa janga hili ambalo sasa ni kero la kimataifa. Kwenye hotuba yake kwa taifa majuzi, Rais Uhuru Kenyatta alisema uchumi ulitarajiwa kukua kwa asilimia 6 ila hilo halikuwezekana kwa sababu ya Homa ya Corona. “Uchumi ulitarajiwa kukua kwa asilimia 6 mwaka uliopita, 2020 ila ulikua kwa asilimia 0.6,” akasema Rais Kenyatta. Kiongozi huyo wa nchi hata hivyo alieleza matumaini na imani kwamba mikakati iliyowekwa na serikali kusaidia kufufua uchumi itaufanikisha kukua kwa asilimia 7, kufikia mwishoni mwa mwaka ujao, 2022. Rais Kenyatta alisema lengo la serikali ni kuona uchumi umefufuka na kuboreka, na ndio sababu haikukaza kamba sheria na mikakati kama ilivyotarajiwa na wengi kutokana na ongezeko la visa vya maambukizi ya corona. Katika siku za hivi karibuni taifa limeshuhudia ongezeko la visa vya maambukizi yanayoandikishwa kila siku na pia idadi ya wanaongamizwa na virusi vya corona. “Hatujafunga uchumi kwa sababu tunataka ukue. Uchumi wetu waweza kufufuka ila tunahitaji kuwa macho sana. Hata wakati tunaendelea kuushughulikia muhimu zaidi ni maisha ya Wakenya, lazima tuchukue tahadhari,” akafafanua Rais Kenyatta, akihimiza Wakenya kutilia mkazo sheria na mikakati iliyowekwa na Wizara ya Afya kusaidia kuzuia msambao zaidi. Sekta mbalimbali zimeathirika baada ya Kenya kukumbwa na ugonjwa wa Covid-19. Mamia na maelfu ya watu walipoteza kazi mwaka uliopita, kutokana na makali ya corona ambayo yaliyumbisha uchumi. “Kadi ya Huduma Namba iko tayari. Tunaomba wote waliojiandikisha, kuchagua kituo au eneo ambalo itatumwa ili waichukue,” akasema. Kanali Oguna pia alisema asilimia 50 ya waliotumiwa ujumbe ndio wamechukua kadi zao kufikia sasa. “Kitambulisho cha kitaifa kitafutiliwa mbali pindi tutakapochapisho tangazo hilo katika Gazeti Rasmi la Serikali,” Bw Oguna akasema, akiashiria uwezekano wa hatua hiyo kutekelezwa mwishoni mwa mwaka huu au mwanzoni mwa ujao. Zoezi la Wakenya na raia wa kigeni walioko nchini kujiandikisha kupata kadi ya Huduma Namba lilifanyika kati ya Aprili 25, 2019 na Mei 29, 2019. Mwaka uliopita, 2020, serikali ilikuwa imetangaza itazindua awamu ya pili ya usajili, kwa wale ambao hawakuwa wamejiandikisha. Takwimu za serikali zinaonyesha watu wapatao milioni 31 ndio walijiandikisha kupata Huduma Namba. Dkt Khaminwa na mawakili hao walimlaumu hakimu mkuu Douglas Ogoti anayesikiza kesi hiyo kwa kuonyesha upendeleo kwa kuwanyima fursa ya kupata nakala za ushahidi na kujiandaa kuwakabili mashahidi watakaoitwa katika kesi hiyo ya ufisadi dhidi ya Sonko. “Hatujapokea nakala za mashahidi kutoka kwa EACC na kamwe hatuwezi endelea na kesi bila nakala za mashahidi tuandae utetezi wa Sonko,” alisema Dkt Khaminwa. Wasaidizi wa Sonko wambebea mito ya kukalia. PICHA/ RICHARD MUNGUNTI Bw Ogoti alikataa kuahirisha kesi hiyo kwa muda wa siku 60 kuwezesha Dkt Khaminwa na mawakili wengine watano kupokea ushahidi kutoka kwa mawakili Cecil Miller na George Kithi na tume ya kupambana na ufisadi nchini (EACC). Hakimu huyo aliamuru kesi iendelee akisema mawakili hao walikuwa na muda wa kupokea ushahidi kutoka kwa EACC. Lakini Dkt Khaminwa na wenzake walisema kuwa hawawezi kamwe kuendelea na kesi hiyo kama hawajajiandaa kuendelea na kesi hiyo. “Tuliombwa na Bw Sonko tuanze kumtetea mwezi uliopita. Tuliomba muda tuwasiliane na Mabw Miller na Kithi kupokea ushahidi wa mashahidi walioorodheshwa kutoa ushahidi dhidi ya Bw Sonko lakini mahakama ikasisitiza tuendelee na kesi,” alisema Dkt Khaminwa. Zawadi ya basi kutoka kwa Ruto yazua utata Mlima Kenya MASWALI yameibuka kuhusu basi ambalo Naibu Rais William Ruto alitoa kwa shule moja ya upili katika eneo bunge la Tigania Magharibi, Kaunti ya Meru, kama zawadi.Hii ni baada ya basi hilo kutwaliwa tena na kampuni iliyokuwa imeliuza. Baadhi ya wakazi sasa wanadai kuwa uzinduzi wa basi hilo, siku 10 zilizopita, ulikuwa ni wa kuwahadaa kisiasa.Kulingana nao, basi hilo ambalo lilikabidhiwa Shule ya Upili ya Wasichana ya Kianjai lilitwaliwa na kukabidhiwa shule nyingine. Lakini Mbunge wa eneo hilo, Bw John Mutunga, anasisitiza kuwa basi hilo lilikuwa limetolewa kiwandani kabla likamilike kutengenezwa, ilhali muda ulikuwa wayoyoma kwa Dkt Ruto kulipokeza kwa shule. Naibu Rais alisimamia hafla ya kupokeza basi hilo wakati wa ziara yake ya siku tatu katika Kaunti ya Meru.Akiongea na wakazi katika eneo la Rwongo Rwa Nyaki alipokuwa amehudhuria hafla ya kutoa mahari kwa familia moja eneo hilo, Dkt Mutunga alisema basi hilo halikuwa limekamilika kuundwa kutokana na mlipuko wa corona. Baadaye ilikubalika kwamba basi hilo liwasilishwe kwa shule hiyo jinsi lilivyokuwa ili Naibu Rais alikabidhi shule husika rasmi “kwa sababu ziara ya Dkt Ruto ilikuwa imepangwa miezi sita iliyopita” kisha lirudishwe kukamilishwa. Dkt Mutunga alisema Naibu Rais alikuwa ametoa Sh3.5 milioni kwa ununuzi wa basi hilo, kama njia ya kutimiza ahadi aliyotoa kwa wanafunzi walipomtumbuiza katika uwanja wa michezo wa Urru, 2019. “Kampuni (ambayo tumeibana jina kwa sababu za kisheria) ilitushauri kuendelea na hafla ya kulikabidhi basi hilo kwa shule hiyo, kisha uundaji wake ukamilishwe baadaye. Siwezi kumleta Dkt Ruto kutoka Nairobi kwa hafla bandia ilhali tumekuwa tukiiandaa kwa miezi sita iliyopita,” akasema. Kurejeshwa kwa basi hilo Nairobi kulifichuliwa na kundi moja linalofahamika kama ‘Tigania Eye’, ambalo lilisema hatua hiyo ilichangiwa na hali kwamba afisi ya hazina ya CDF katika eneo hilo haikuwa imekamilisha malipo ya basi hilo.Wanachama wa kundi hilo walidai kuwa basi ambalo liliwasilishwa kwa Shule ya Upili ya Kianjai lilikuwa la shule nyingine. Kulingana nao, hatua hiyo ilichukuliwa ili kuipa afisi ya Hazina ya CDF eneo bunge la Tigania Magharibi muda wa kulipa pesa zilizosalia za ununuzi wa basi jipya. “Basi la shule ambalo lilipokezwa Shule ya Upili ya Wasichana ya Kianjai lilikuwa hadaa tupu, hafla hiyo iliandaliwa kwa manufaa ya kisiasa ya Dkt Mutunga na Naibu Rais. Tunatoa makataa ya hadi Jumamosi Machi 13, kwa wao kuhakikisha kuwa Shule ya Upili ya Wasichana ya Kianjai inapata basi ambalo iliahidiwa,” akasema Bw Ben Kiriinya aliyesoma taarifa ya kundi hilo awali. Hata hivyo, Dkt Mutunga alisitiza kuwa madai ya kundi hilo yamechochewa kisiasa na kwamba basi hilo litawasilishwa kwa shule hiyo Jumatano wiki hii. Mafuta ghali: Wakenya wakerwa na wabunge kujifanya wanawahurumia WAKENYA wamekasirishwa na hatua ya wabunge kujifanya wanawahurumia kwa hali ngumu ya maisha inayowakabili kufuatia ongezeko la bei za mafuta wakisema ni wao ndio waliwasababishia hali hiyo. Hii inatokana na kauli za wabunge za kukashifu Mamlaka ya Kudhibiti Biashara za Mafuta na Kawi (EPRA) ya kuongeza bei za mafuta kwa mwezi wa nne mfululizo. Mnamo Jumapili, EPRA iliongeza bei za petroli, diseli na mafuta taa ziliongezeka kwa Sh7.63, Sh5.75 na Sh5 45 mtawalia.Huu ni mwezi wa nne mfululizo shirika hilo kuongeza bei za mafuta huku Wakenya wakiendelea kukabiliana na athari za janga la corona. Wenye magari wanatarajiwa kuongeza nauli kwa kipindi cha mwezi mmoja na bei za bidhaa muhimu pia zinatarajiwa kuongezeka kufuatia kupanda kwa gharama ya uchukuzi na uzalishaji. Wakenya walijibwaga katika mitandao ya kijamii kukataa huruma za wabunge wakisema ni wao waliounga sheria ya kuongeza ushuru wa mafuta. Katibu mkuu wa chama cha ODM Edwin Sifuna aliyetoa taarifa kudai chama hicho hakitaunga hatua ya kuongezea Wakenya mzigo gharama ya maisha wanaokabiliwa na athari za janga la corona alikashifiwa vikali wengi wakidai anajifanya ilhali chama hicho kiliunga ongezeko la ushuru wa mafuta. “Tunataka tangazo hilo liondolewe kabla ya bei hizo kuanza kutumiwa,” Bw Sifuna alisema kwenye taarifa muda mfupi baada ya EPRA kutangaza bei mpya Jumapili.Seneta wa Makueni Mutula Kilonzo Junior alitaka shirika hilo kueleza sababu ya kuongeza bei za mafuta. “Wakenya wanataka maelezo kuhusu ongezeko la bei za mafuta zinazotangazwa na Mamlaka ya Kawi,” Bw Mutula alisema kwenye Twitter.Hata hivyo, Wakenya waliwachemkia wakiwalaumu kwa kulalamika ilhali walikuwa msitari wa mbele kuunga sheria ya kuongeza ushuru wa ziada wa thamani mwaka wa 2013. Wengine waliwalaumu kwa kuunga kura ya maamuzi itakayotumiwa pesa nyingi ambazo zinatafutwa kwa kuongeza bei ya bidhaa.Kulingana na mwanaharakati Josphine Kuluo, Wabunge wanaolalamika wanawacheka Wakenya kwa kuwa wamekuwa wakiunga kila hatua ya serikali ya kuumiza Wakenya yakiwemo madeni yanayozidi kuongeka. “Kwani walitarajia pesa zitatoka wapi na hazivunwi Kama maembe? Waache kuwacheka Wakenya, ni wao waliwatumbukiza katika hali hii,” asema.Kwame Owino wa Taasisi ya Masuala ya Uchumi (IEA) anasema ongezeko la bei za mafuta linalosababisha mfumuko wa gharama ya maisha ni matunda ya bunge isiyojali wananchi wa kawaida. Mwanaharakati Ndung’u Wainaina anasema kwamba wabunge wanaounga mageuzi ya katiba hawafai kulalamika kwa sababu wanajua gharama ya maisha itapanda zaidi. “Kazeni mishipi. BBI inapendekeza maeneobunge zaidi na nyadhifa zaidi za uongozi. Gharama ya kuendesha serikali bila shaka itakuwa juu,” asema.Alisema ongezeko la bei za mafuta ni mwanzo tu wa masaibu ambayo Wakenya watapitia kufadhili ulafi wa wanasiasa. Wakenya milioni 1.4 wanakabiliwana baa la njaa – Ripoti WATU milioni 1.4 wanakabiliwa na baa la njaa nchini Kenya, idadi ambayo ni maradufu ya idadi iliyoripotiwa mnamo 2020, ripoti ya serikali na Umoja wa Mataifa (UN) imeonya. Uchunguzi wa hali ya uwepo wa chakula nchini ulioendeshwa na Makundi ya Kusimamia Hali ya Chakula Nchini na UN, imebaini kuwa angalau watu 288,000 kutoka kaunti nane nchini wanahitaji msaada wa dharura wa chakula. Kaunti hizo ni Mandera, Wajir, Garissa, Tana River, Marsabit, Samburu, Turkana na Isiolo.Ripoti iliyoandaliwa baada ya ukaguzi huo pia inasema hali hiyo imechangiwa na janga la Covid-19, magonjwa ya mifugo, uvamizi wa nzige na mapigano na utovu wa usalama. Hali imekuwa mbaya zaidi kutokana na ongezeko la idadi ya watu wanaohitaji msaada wa chakula. “Kudhibitiwa kwa uagizaji wa chakula kutoka nje kumechangia uhaba wa vyakula vya kupambana na athari zinazohusiana na Covid-19 na lishe bora kwa watu kutoka familia maskini na watoto ambao hawajatimu miaka mitano,” ripoti hiyo iliyotathimini hali wakati wa mvua fupi ikasema. Ripoti hiyo inakadiria athari ya uvamizi wa nzige kuwa uharibifu wa zaidi ya hekta 310 za mashamba yenye mimea ya chakula ambayo ni sawa na asimilia 65 maeneo yote yenye mashamba. Wadudu hao pia waliharibu zaidi ya hekta 7,500 ya maeneo ya lishe ya mifugo. “Katika maeneo ya kaskazini magharibi mwa kaunti za Turkana, Samburu na Marsabit, nzige pia wameharibu sehemu kubwa ya maeneo ya kulishia mifugo kwani wamekuwa wakila nyasi na matawi ya miti. “Kulikuwa na visa vya mifugo kuhara na hata kufa baada ya kula kinyesi cha nzige hao ambayo pia kimeathiri vyanzo vya maji. Uchafu kutoka nzige hao pia umegunduliwa kusababisha magonjwa ya tumbo kwa binadamu,” ripoti hiyo inasema. Pia inasema kuwa mizozo kati ya binadamu na mifugo na mapigano ya kikabila pia yanachangia ongezeko la idadi ya watu wanaohitaji chakula cha msaada. “Mapigano ya kung’ang’ania lishe na maji pia yamechangia ongezeko la mapigano kati ya jamii zinazoishi katika maeneo yanayokumbwa na uhaba wa rasilimali hizo,” ripoti hiyo inaongeza. Uzalishaji wa maziwa, ripoti hiyo inasema, pia umepungua kutokana na uhaba wa lishe hali inayochangia mifugo kutembea kwa hatua ndefu.Kaunti za Turkana, Wajir, Mandera, Garissa, Marsabit na Samburu ndizo zimeorodheshwa kama zile ambazo zinaendelea kukabiliana na baa la njaa. Kaunti zinazokabiliwa na utapia mlo; Garissa, Wajir, Mandera,Isiolo, Samburu, Turkana, maeneo bunge ya Horr Kaskazini na Laisamis katika kaunti ya Marsabit na Tiaty katika kaunti ya Baringo. “Kwa jumla, watoto 541,662 wenye umri wa kati ya miezi sita na 59 na akina mama wajawazito 98,759 na wanaonyonyesha wanahitaji kutibiwa utapia mlo,” ripoti hiyo inaeleza. Rais wa Tanzania John Magufuli afariki RAIS wa Jamhuri ya Tanzania John Pombe Magufuli amefariki. Kulingana na tangazo la Makamu wa Rais Bi Samia Suluhu kwenye runinga, Bw Magufuli, aliye na miaka 61, alifariki kutokana na mshtuko wa moyo. Aliambia wananchi wa taifa hilo kuwa rais huyo alifariki Jumatano jioni baada ya kukimbizwa katika hospitali moja jijini Dar es Salaam mnamo Machi 6, 2021, ambapo amekuwa akihudumiwa na madaktari wa mpigo wa damu. “Kwa huzuni kuu, tunatangaza kuwa leo, Mchi 17, saa kumi na mbili jioni, tulimpoteza kiongozi wetu Rais wa Jamhuri ya Muungano wa Tanzania, Dkt John Pombe Joseph Magufuli kutokana na matatizo ya moyo katika Hospitali ya Muzena hapa Dar es Salaam. Mipango ya mazishi inaendelea. Taifa letu litamwomoleza kwa siku 14 na bendera zetu zitapandishwa nusu mlingoti,” alisema Bi Suluhu. Kifo chake kimefikisha kikomo wiki za masuali mengi kuhusu alipo rais wa Tanzania na afya yake., wengi wakidai mitandaoni kuwa alikuwa anaugua virusi vya corona. Hata hivyo, pia kinafungua ukurasa mpya kwa taifa ambalo halijawahi kubadilisha uongozi wa urais nje ya uchaguzi mkuu. Kulingana na Katiba ya Tanzania, Makamu wa Rais anafaa kuchukua hatamu za uongozi kwa kipindi kilichosalia cha Rais Magufuli. Akiwa tu na miezi mitano katika muhula wa pili wa uongozi, inamaanisha Makamu wa Rais Samia Suluhu atakuwa rais wa kwanza mwanamke wa Tanzania na hata katika Jumuia ya Afrika Mashariki. Akiwa mkosoaji mkuu wa janga la corona, Bw Magufuli alidinda kufunga nchi yake wakati mataifa jirani yalifanya hivyo kuzuia kusambaa kwa virusi vya corona. Pia, alishangaza dunia kwa kukosa kuwaagiza Watanzania kuvaa maski kwenye mikutano ya umma. Badala yake, aliwasihi wananchi kumuomba Mola airehemu Tanzania. MAFUTA: Wakenya wakimbilia Tanzania MAMIA ya Wakenya wanavuka mpaka hadi nchi jirani za Tanzania na Uganda kununua mafuta kwa bei nafuu.Hii ni baada ya serikali ya Kenya kupandisha bei ya bidhaa hiyo nchini kwa kiasi kikubwa, hali ambayo imelemewa mamilioni ya Wakenya. Tangu Jumatatu, wakazi wa kaunti za Migori, Kisii, Homa Bay na Busia wamekuwa wakivuka mpaka wa Kenya na Tanzania pamoja na Uganda, ili kununua mafuta ya bei nafuu katika nchi hizo majirani.Bei ya mafuta ni nafuu nchini Uganda licha ya kuwa taifa hilo hutegemea Kenya kupokea mafuta yake kutoka nchi za nje. Mnamo Jumapili, Mamlaka ya Kudhibiti Biashara za Mafuta na Kawi (EPRA) ilitangaza ongezeko la bei za mafuta kwa mwezi wa nne mfululizo. Katika Kaunti ya Migori, mafuta ya petroli, dizeli na mafuta taa yanauzwa kwa Sh130.11, Sh120.26 na Sh99.07 mtawalia kwa kila lita, ikilinganishwa na nchi ya Tanzania ambapo petroli, dizeli na mafuta taa zinauzwa Sh94, Sh90 na Sh88 mtawalia. “Heri ninunue mafuta kwa bei nafuu katika nchi jirani ambako petroli lita moja ni Sh94 ikilinganishwa na Kenya tunakouziwa petroli lita moja Sh130. Tutaendelea kununua mafuta huko na kujenga uchumi wa nchi majirani kwa kuwa serikali yetu ya Kenya imekataa kusikiza kilio chetu,” Bw Peter Onyonka aliambia Taifa Leo. Hali hiyo imeshuhudiwa katika sehemu za Isebania, ambapo waendeshaji bodaboda tangu Jumatatu wamekuwa wakivuka mpaka eneo la Sirare wakiwa wamebeba mitungi ya mafuta kwa kuwauzia wenzao upande wa Kenya kwa bei nafuu. Waendeshaji bodaboda hao walisema wanaumia sana kutokana na ongezeko la bei za mafuta, kwani wateja hawakubali kulipa nauli za juu.Kutokana na malalamishi ya wanachi kuhusu ongezeko la bei za mafuta, EPRA ilijitetea ikisema kuwa maamuzi ya bei za mafuta hulingana na hali ilivyo kimataifa. EPRA pia ilijitetea ikisema kuwa bei ya kuagiza petroli, dizeli na mafuta taa kimataifa ilipanda kutoka mwezi uliopita.Kufuatia malalamishi ya wananchi, serikali kupitia kwa msemaji wake, Cyrus Oguna imewakashifu Wakenya ikiwataka wakome kulalamika kwa kutozwa ushuru wa juu, ‘kwani inahitaji pesa nyingi’. Katika kikao cha wanahabari Nairobi, Bw Oguna alisisitiza kuwa Wakenya wanastahili kutozwa ushuru wa juu, na hivyo serikali haijakosea kwa kuongeza bei ya mafuta. “Serikali ina jukumu la kupeana huduma. Kuna polisi, wanajeshi na watumishi wa umma kama sisi ambao lazima tulipwe. Kuna barabara, hospitali na shule ambazo lazima ziwepo,” akasema .“Kiwango cha ushuru ambacho watu hulipa Ulaya ni mkubwa mno kuliko ilivyo hapa. Kwa hivyo tunalia wakati hatupaswi kulia. Tunafaa kusimama kidete kusaidia serikali. Tusiwe watu wa kulialia kila mara,” akasema. Matamshi ya Bw Oguna yamezua hasira kutoka kwa Wakenya ambao wanalemewa na ugumu wa maisha kutoana na kuzorota kwa uchumi, ufisadi na huduma duni zinazotolewa na serikali kwao. Wakenya waliomsuta Bw Oguna katika mitandao ya kijamii walitaka kujua ikiwa serikali ya Kenya hutoa huduma bora kwa wananchi sawa na jinsi ilivyo Ulaya, kiwango cha ufisadi wa kupora mali ya umma katika mataifa hayo, na adhabu inayotolewa kwa watumishi wa umma au mwananchi yeyote anayeshtakiwa kwa ufisadi. Maeneobunge 70 zaidi ni haramu – Chebukati TUME Huru ya Uchaguzi na Mipaka (IEBC) imetaja maeneo bunge mapya 70 yaliyopendekezwa katika Mswada wa marekebisho ya katika kupitia mpango wa maridhiano (BBI) kama haramu. Akiongea Jumatano alipofika mbele ya kamati ya pamoja ya wabunge na maseneta inayokusanya maoni ya umma kuhusu mswada huo, mwenyekiti wa tume hiyo Wafula Chebukati hatua hiyo ni kinyume cha Katiba kwa sababu hawakuhusishwa. “IEBC ilipaswa kuhusisha katika taratibu zote za kupendekezwa na kugawanywa kwa maeneo bunge hayo mapya inavyoelezwa katika vipengele vya 84 (4) na 89. Hii ni kwa sababu tume hii ndio yenye mamlaka kikatiba kuamua ni sehemu ambazo zinapaswa kuongezwa maeneo bunge zaidi,” Bw Chebukati akawaambia wanachama wa kamati ya pamoja na seneti na bunge kuhusu sheria, katika majengo ya bunge, Nairobi. “Akaongeza: “Kubuniwa kwa maeneo bunge mapya kupitia bunge au kura ya maamuzi kunaweza tu kuwa halali ikiwa IEBC itaachiwa kazi ya kuyagawanya katika kaunti mbalimbali. Kwa kuwa waandalizi wa mswada wa BBI hawakufanya hivyo, walikiuka Katiba.” Kulingana na Mswada wa BBI, maeneo bunge hayo mapya yamegawanya kati ya kaunti 28 ambapo kaunti ya Nairobi ikitengewa maeneo bunge 12 zaidi. KINYUA BIN KING’ORI: Tusipuuze athari za corona hata tukipokea chanjo NI mwaka mmoja sasa tangu kisa cha kwanza cha homa hatari ya corona kuthibitishwa humu nchini. Mataifa mengi ulimwenguni Kenya ikiwemo yamejitahidi kuwekea raia wao masharti makali ya kuzingatiwa kuzuia msambao wa maambukizi ya ugonjwa wa Covid-19. Juhudi zingine zinazostahiki kupongezwa ni wataalamu wa afya kwa ushirikiano mkubwa na Shirika la Afya ulimwenguni (WHO) kufaulisha kupatikana kwa chanjo ya maradhi hayo ya kuambukizana. Tayari baadhi ya Wakenya hasa wahudumu wa afya wameanza kupokea chanjo ya Astrazeneca. Kwa kuzingatia jinsi Covid-19 imetishia maisha kwa kuendelea kuangamiza maisha ya watu wengi ulimwenguni, serikali inapaswa kuhakikisha wananchi kuanzia mashambani na mijini wamechanjwa bila kujali umri, viwango vya elimu au imani yao. Hatusemi chanjo hiyo ndiyo tiba ya corona, bali ni mojawapo ya mbinu bora kwa mtu kudhibiti maambukizi.Pongezi kwa baadhi ya vinara wa kaunti ambao tayari wamejitokeza kuchanjwa miongoni mwao akiwa Gavana wa Taita Taveta, Granton Samboja na Prof Kivutha Kibwana wa Makueni. Vitendo vyao vimeonyesha ushujaa wao na wananchi wengi sasa wamepata pia ujasiri wa kutaka kupokea chanjo hiyo. Ni wajibu wa serikali kusambaza chanjo hiyo kote mashinani kuwezesha kila mtu kuipokea bila usumbufu tena iwe bila malipo. Siku za hivi karibuni, tumeanza kushuhudia ongezeko kubwa la maambukizi ya COVID-19, kumaanisha ugonjwa huo ungali unasambaa mno na hatuna budi kujichunga kwa kuzingatia masharti yanayotolewa na serikali kupitia wizara ya afya. Majuzi Rais Uhuru Kenyatta akihutubia Taifa, alizidisha masharti mapya kwa kuwapiga breki wanasiasa kufanya mikutano ya kisiasa kwa muda wa mwezi mmoja huku kafyu ikirefushwa kwa miezi miwili zaidi. Ukweli ambao Rais uhuru, anafaa kuambiwa ni kwamba agizo lake huenda likose kuzaa matunda ikiwa maafisa wa usalama watakuwa waoga na kutekeleza agizo hilo kwa mapendeleo. Ikiwa wanasiasa wataendelea kuvunja masharti yaliyowekwa na serikali kwa kutokomesha mikutano yao ya kisiasa kwa kipindi hiki cha chanjo ya maradhi hayo, watakosea na inafaa wawajibishwe kudhibiti msambao wa corona. Magavana Kenya wamwomboleza Rais Magufuli BARAZA la Magavana nchini Kenya Alhamisi limetuma risala za rambirambi kumwomboleza Rais John Magufuli wa Tanzania aliyeafariki Jumatano jioni. Katika ujumbe wake, mwenyekiti wa baraza hilo Bw Martin Wambora, aliye pia gavana wa Embu alisema Bw Magufuli atasalia kuwa kielelezo kwa viongozi Afrika Mashariki kwani aliwahudumia wananchi wa Tanzania kwa kujitolea na bidii isiyo na kifani. “Kwa niaba ya baraza la magavana na serikali za kaunti zote 47, ningependa kuzitoa risala zetu za rambirambi kwa wananchi wa Jamhuri ya Tanzania kufuatia kifo cha Mheshimiwa Rais John Pombe Magufuli. Fikira na maombi yetu inawaendea wanafamilia wake, jamaa na watu wa Tanzania ambao aliwahudumia kwa bidii na kujitolea kwingi. Tunaungana nanyi katika uombolezaji na pia katika kuyasherehekea maisha ya kiongozi huu wa kupigiwa mfano,” ikatsema taarifa iliyotumwa kwa vyombo vya habari. Bw Wambora aliongeza kuwa rais huyo atakumbukwa kama kiongozi mchapa kazi ambaye alitetea utawala wa kisheria nchini Tanzania. Rais Uhuru Kenyatta, Naibu wa Rais, Dkt William Ruto, kiongozi wa ODM, Bw Raila Odinga, kati ya wengineo pia wametuma risala za pole. Huku utawala wa Dkt Magufuli ukisifiwa kutokana na jitihada zake kupambana na mafisadi, alikuwa akikosolewa na wapinzani wake kwa kile walimtaja kama dikteta. Baada ya mkurupuko wa janga la Covid-19 nchini humo na Ukanda wa Afrika Mashariki 2020, Dkt Magufuli alipinga kuwepo kwa virusi vya corona Tanzania, akidai “tumevishinda kupitia maombi”. Hata hivyo, Rais Magufuli Februari 2021 alisaliti amri na kukubali corona ipo Tanzania, kufuatia ongezeko la visa vya maambukizi. Mwaka uliopita, alisimamisha kutolewa kwa takwimu za maambukizi Tanzania na pia kuzima vyombo vya habari dhidi ya kuangazia Covid-19. Kifo chake kilitangazwa na Makamu wa Rais Samia Hassan Suluhu baada ya uvumi kugubika hali ya afya ya Rais huyo wa Tanzania kwa takriban majuma matatu alipokosa kuonekana hadharani. Katika hotuba yake kwa taifa saa tano za usiku Jumatano, Bi Suluhu alisema kuwa Rais huyu alifariki kutokana na ugonjwa wa moyo. RAIS Uhuru Kenyatta ametoa risala za rambirambi kwa mkewe Rais Magufuli, Janet Magufuli, watoto wao, jamaa na taifa la Tanzania kufuatia kifo cha kiongozi wa nchi hiyo. Rais Kenyatta aliwahakikishia wanaTanzania kuwa wapo kwenye fikra na maombi yetu. “Afrika na dunia kwa ujumla imempoteza kiongozi wa kupigiwa mfano ambaye uongozi wake, bidii na maono yake yalifanya nchi ya Tanzania kupiga hatua za maendeleo. Pia Bw Magufuli alipigania umoja wa wanajumuiya ya Afrika Mashariki. Katika nchi za bara, marehemu Magufuli alipigania muungano wa Afrika. Kifo chake kimemnyakua rafiki na kiongozi mwenzangu,” akasema Rais Kenyatta. Rais Kenyatta alisema anakumbuka wakati ambapo Rais Magufuli alizuru nchini Kenya kirasmi wakati wa uzinduzi barabara jijiniNairobi. Anakumbuka mazungumzo yao ambayo yalihusu maendeleo ya nchi zote mbili. Baada ya muda, marehemu Magufuli pia alimpeleka Rais Kenyatta kwao eneo la Chato, Geita, Tanzania na akamsalimu mamake Magufuli na kuongea naye kisha kulala kuko huko. Safari hiyo iliwapa fursa ya kuzungumza mengi kuhusu uongozi wa nchi ya Kenya na Tanzania na pia uongozi wa jumuiya ya Afrika Mashariki kama wanachama. Rais Kenyatta ambaye ni mwenyekiti wa Baraza la Jumuiya ya Afrika Mashariki ameagiza kuwa taifa la Kenya litatenga siku saba za kumuomboleza Bw Magufuli. Kwa wakati uo huo bendera ya Jumuiya ya Afrika Mashariki na ya nchi ya Kenya zitapeperushwa nusu ya mlingoti nchini Kenya na katika ubalozi wa Kenya kwa mataifa mengine. “Bendera ya Kenya na ya Jumuiya ya Afrika Mashariki zitapeperushwa nusu mlingoti kutoka leo Machi 18, 2021 hadi machweo ya siku ambayo mwili wa rais Magufuli utakapozikwa. Bendera hizi zitapeperushwa katika majengo yote ya umma, nyanja zote za umma na katika ubalozi wa Kenya kwa mataifa mengine,” akasema rais Kenyatta. Bw Magufuli alifariki Jumatano saa tano usiku huku ujumbe huu ukiwasilishwa naye makamu wa rais mheshimiwa Samia Suluhu. Magufuli alifariki baada ya kuugua ugonjwa wa moyo. Ameaga akiwa mwenye umri wa miaka 61. Maisha yake Mwendazake alizaliwa katika eneo la Chato, wilaya ya Geita kaskazini-magharibi mwa Tanzania mnamo Oktoba 1959 na alikuwa rais wa tano kuushika uongozi wa Tanzania tangu 2015 alipomshinda Edward Lowassa katika kinyang’anyiro kikuu nchini humo. Lakini hakulenga usiasa mwanzoni. Magufuli alipata masomo yake yote nchini Tanzania na alikuwa mwalimu wa sayansi aliyefunza hisabati na kemia kisha baadaye akafanya kazi kama mkemia wa viwanda katika kampuni ya kumudu pamba la Nyanza, eneo la Mwanza kaskazini mwa Tanzania. Aliteuliwa bungeni mnamo 1995, ambapo alihudumu kwenye baraza la mawaziri nchini Tanzania kama naibu Waziri wa Kazi kutoka mwaka wa 1995 hadi 2000, akahudumu kama Waziri wa Kazi tena kutoka mwaka wa 2000 hadi 2006, akahudumu kama Waziri wa Ardhi na Makazi ya Watu kutoka mwaka wa 2006 hadi 2008, akahudumu kama Waziri wa Mifugo na Uvuvi kutoka mwaka wa 2008 hadi 2010 na mwishowe akahudumu kama Waziri wa Kazi mara ya tatu mnamo mwaka wa 2010 hadi 2015. Kama Waziri na kisha Rais, alipenda sana kupigiania utendaji bora kwa umma. Kampeni zake zililenga kukomesha ufisadi na kuziokoa fedha za umma pamoja na kulinda biashara za waTanzania. Uongozi wa kwanza Baada ya kuuchukua uongozi wa Tanzania mnamo 2015, aliweka mikakati ya kupunguza bei. Alipunguza usafiri wake wa bara na pia usafiri wake katika vikao vya wajumbe wa bara. Kwa mfano, alipunguza mkutano wa wajumbe wa Jumuiya ya madola, Uingereza hadi nne kutoka 50. Zaidi ya hayo, alielekeza pesa zilizonuiwa kuwa za vyakula vya jioni ama sherehe za umma kuwa za kuwasaidia wasiojiweza na wagonjwa. Magufuli alipunguza mshahara wake kutoka milioni 1.5 kila mwezi hadi sh.400,000 na akawapunguza mawaziri hadi 15 ikilinganishwa na 30 wa Kikwete. Miezi michache baada ya kuteuliwa kwake mnamo mwaka wa 2015, hashtegi ya ‘Ni nini Maghufuli atafanya’ ilisambaa kwenye mitandao ya kijamii huku watu wan chi jirani wakipendezwa na utendakazi wake. Chini ya uongozi wake Magufuli, IMF iliorodhesha Tanzania kama mojawapo wa nchi zilizokuza uchumi wao, kwa asilimia 6. Mwaka jana, benki kuu ya dunia ilikubali nchi hiyo iwe miongoni mwa kitengo cha nchi zenye uchumi wa chini na wa kati, hata ingawa mchakato huo utamalizika mwaka wa 2023. Magufuli alijenga miundo mbinu kadha wa kadha kama ujenzi wa bandari ya Bagamoyo, bomba la mafuta kutoka Uganda, reli la SGR na ukuzi wa utaji wa usafiri wa hewani nchini Tanzania. Hata hivyo, cheo chake katika faharisi ya mtazamo wa ufisadi kimekwama. Tanzania ilijizolea nambari 94 kwa nchi 180 katika uratibu uliofanywa mwaka wa 2020. Ripoti kuhusiana na uhuru wa vyombo wa habari kutoka kwa waandishi wa habari wasio na mipaka (RSF) ilisema kuwa Tanzania ilirudi nyuma katika kuwapa vyombo vya habari uhuru wao. RSF ilisema kuwa, “Hakuna nchi kati ya zile 180 zilizoorodheshwa na waandishi wasio na mipaka katika faharisi ya uhuru wa vyombo vya habari duniani ambayo imeshuka katika miaka iliyopita,” huku ikimlaumu Magufuli kwa kutostahimili kukosolewa yeye na sera alizounda.” RSF iliorodhesha nambari 124 kwa nambari 180 kwa Tanzania, huku nchi hiyo ikiwa imekuwa chini ya nchi sita hapo awali katika uratibu uliofanywa mwaka wa 2019. Umaarufu Kesi iliyojulikana sana katika Jumuiya ya Afrika Mashariki ilimhusu Erick Kabendera aliyenyooshewa kidole cha lawama kwa kuandika kuhusu ufisadi wa vyombo vya habari vya bara. Kesi yake ilijikokota kwa miezi huku karatasi iliyonakiliwa makosa yake ikibadilishwa mara tatu. Mwishowe Kabendera alitozwa faini kwa utapeli wa pesa haramu, kutolipa ushuru na kuongoza uhalifu. Chini ya majadaliano hayo, Kabendera alilipa $120,000 kabla hajaachiliwa mnamo Februari mwaka jana. Kundi za kuzitetea haki za binadamu zikiwemo Amnesty International na Human Rights Watch zilisema kuwa hukumu yake ilikuwa ya kisiasa. Licha ya umaaarufu wake wa kwanza nchini, upatanishi wake na wenyeji ulitiliwa shaka. Maghufuli aliwatembelea marais waliomtangulia mara chache sana huku serikali yake ikikwaruzana sana na nchi ya Kenya. Mkwaruzano kati ya nchi hizi mbili ulisababisha kuzuiliwa kwa mifugo ilivyovuka mipaka, kuwachoma vifaranga walioletwa nchini Kenya, kupiga marufuku kuingia kwa magari ya ziara katika hifadhi na kutoelewana katika kudhibiti ugonjwa wa Covid-19. Katika mambo haya yote, suluhu ilipatikana baada ya muda. Magufuli ametoa uamuzi unaopigana kwa mfano kubadilisha sheria za uchimabji wa madini ili kuruhusu nchi kutamatisha mikataba iwapo ulaghai unakisiwa na kuzikataza kampuni kushtaki Tanzania katika usuluhishi wa bara. Mojawapo ya kesi zinazoendelea ni kuhusu Acaia Gold ambayo Dar iliwalaumu kwa kuripoti viwango visivyofaa vya mauzo ya nje ya dhahabu. Baada ya miaka ya maandamano, kampuni hiyo iliamua kufidia ushuru wa dola milioni 100 kwa serikali na ikahitajika kulipia nyongeza ya dola milioni 200 pamoja na kupokeza serikali hisa za asilimia 16. Mabishano mengine ni pamoja na kuagiza jeshi kununua korosho kutoka wakulima ili kuwaondoa walanguzi. Hali kadhalika, jeshi ilishindwa kufikia soko, huku ikishusha bei ya korosho. Pia Magufuli alilaumiwa kwa kuwalazimisha wanafunzi walioshika mimba kubaki nyumbani hata baada ya kuwapata watoto na kuziweka sera bishi za kuwasaka mashoga. Utawala wa Magufuli ulivyoua demokrasia Tanzania RAIS wa Jamhuri ya Muungano wa Tanzania, Dkt John Pombe Magufuli na aliyefariki Jumatano akiwa na umri wa miaka 61, atakumbukwa kwa msimamo wake mkali katika uongozi. Katika majukwaa mengi, msimamo wa utawala wake umetajwa kuwa wa kidikteta na uliokandamiza demokrasia ya raia wa nchi hiyo, mashirika ya haki za kibinadamu na pia vyombo vya habari. Huku akitambulika kwa jina la lakabu kama “Bulldozer”, Rais Magufuli aliiaga dunia kutokana na kile serikali ilisema ni tatizo la moyo baada ya kutoonekana machoni pa umma kwa muda wa wiki kadha bila sababu. Rais Magufuli na ambaye alikuwa Mkristu, alidai maombi yaliokoa Tanzania dhidi ya corona, akihimiza haja ya maombi badala ya kuvalia barakoa. Isitoshe, aliamuru kusimamishwa kutolewa kwa takwimu za maambukizi ya janga hili ambalo ni kero la kimataifa, na pia kuonya vyombo vya habari “visithubutu kuzichapisha”. Mwezi uliopita, Februari 2021, mambo yalizidi unga. Visa vya maambukizi ya corona Tanzania vilipanda, kiasi cha maeneo ya kuabudu, shule, taasisi za umma na mashirika mengine kutoa tahadhari. Makamu wa Rais wa Zanzibar, Bw Seif Sharif Hamad akafariki kipindi cha janga hili, chama chake kikikiri aliangamizwa na Homa ya virusi vya corona. Kufuatia msukumo na presha ya wakosoaji wake na pia mataifa ya kigeni, Rais Magufuli aliinua mikono na kusalimu amri, akaungama virusi vipo, kinyume na kauli yake ya awali. “Ugonjwa huu wa mapafu ulipolipuka mwaka uliopita, tuliibuka washindi kwa sababu tuliweka Mungu mbele na kuweka mikakati mingine. Nina uhakika bado tutashinda tena mara hii,” akasema. “Huu ugonjwa na mengine ya mapafu yapo, yameua watu wengi katika mataifa mengine. Sote tutafariki aidha kutokana na ugonjwa huu, Malaria au mengineyo. Tumrejelee Mungu, pengine tulikosea mahali,” Rais Magufuli akanukuliwa akieleza. Ni matamshi yaliyoashiria “kiongozi aliyejawa na hujuma na kupuuza mengi”. Rais Magufuli alipochaguliwa mara ya kwanza mwaka wa 2015, aliapa kupambana na ufisadi, ila sakata za ufujaji wa mali ya umma zilizidi. Sikukuu ya maadhimisho ya Jamhuri ya Muungano wa Tanzania kupata uhuru wa kujitawala, aliifutilia mbali, na mahala pake kuchukuliwa na usafi wa mazingira na barabara za mitaa. Isitoshe, alipiga mafuruku baadhi ya ziara za kigeni za maafisa wa umma. Utendakazi wake uligonga vichwa vya vyombo vya habari, kufuatia visa ambapo alitaka kuelezwa hadharani kwa nini baadhi ya watumishi wa umma hawakuwa katika mahala pao pa kazi. Wengine walishtakiwa na kufungwa jela, kwa kile Rais Magufuli alihoji ni “utepetevu kazini kwa kufika kama wamechelewa afisini”. Ni utawala wa kimabavu na kidikteta, ambao nchi rafiki za Tanzania zilikosoa kwa kukandamiza demokrasia, katika taifa linalojulikana kuwa tulivu Ukanda wa Afrika Mashariki. Kuchaguliwa kwake tena Oktoba 2020, kuhudumu awamu ya pili na ya mwisho, kulikosolewa na wapinzani wake na pia waangalizi wa chaguzi. Aidha, uchaguzi huo ulishuhudia vikosi vya kijeshi Tanzania kuhangaisha vyama vya upinzani na pia kuzima vyombo vya habari vya kigeni na waangalizi. “Alihujumu na kudhalilisha mengi, kuanzia sheria, haki za kibinadamu…kila kitu,” akasema Aikande Kwayu, mchanganuzi wa masuala ya kisiasa Tanzania. Chini ya utawala wake, sheria zilizolenga kuhujumu vyombo vya habari zilipitishwa, wanahabari na watetezi wa haki za kibinadamu kukamatwa kiholela, na pia viongozi wa upinzani kuuawa. “Chini ya utawala wangu, sitaruhusu msichana yeyote wa shule kushiriki mambo ya watu wazima. Hata kwangu, akipata mimba nitamtimua,” alisema Rais Magufuli, matamshi ambayo yalizua tumbojoto na kukosolewa vikali kuhusu haki za mtoto wa kike. Serikali yake iliendesha kamatakamata ya wanachama wa LGBT – kikundi kilichofafanuliwa kwa hiari cha wasagaji, mashoga na jinsia mbili, jinsi ilivyofanyika oparesheni hiyo ikikosolewa na makundi na mashirika ya kutetea haki za kibinadamu. Utawala huo wa kidikteta na unaotafsiriwa kuwa wa kiimla, ulisifiwa na wafuasi wake hasa katika vita dhidi ya mafisadi, mageuzi katika sekta ya madini, ambapo alijadiliana na wanakandarasi wa ughaibuni ili kuona Tanzania inapata mgao wake wa raslimali hiyo. Mtangazaji wa zamani wa NTV afariki kutokana na corona Aliyekuwa mtangazaji wa habari katika runinga yaNTV Winnie Mukami amefariki. Mukami aliaga dunia Alhamisi baada ya matatizo ya ugonjwa wa Covid-19. Mnamo 2010, Mukami aliondoka NTV, kampuni inayomilikiwa na Aga-Khan, baada ya kuhudumu kwa miaka saba. “Nilifurahia sana kipindi ambacho nilikuwa kwenye vyombo vya habari na wakati ambapo kipindi changu kilitamatika, nilikumbatia mabadiliko hayo na nikaanza kufikiria jinsi nitasonga mbele. Sasa mimi ni mwanabiashara aliyejisimamia ambaye anafikiri namna ya kusaidia jamii hata ingawa kufikia hapa haijakuwa kazi rahisi,” alisema wakati huo. Mukami alijulikana mnamo mwaka wa 2003 wakati ambapo alipeperusha habari za NTV wakati wa uzinduzi wake. Alianza kazi yake ya uanahabari katika kituo cha KBC kama mwanahabari na mtayarishaji wa redio na televisheni wa masuala ya hivi sasa. Kifo chake kinatujia siku mbili baada ya kifo cha mwanahabari wa Royal Media Services, Robin Njogu aliyefariki kutokana na ugonjwa huu wa Covid-19. Wakati ambapo alikuwa akifanya kazi katika Nation Media Group, nyota yake iling’aa na akawa analinganishwa na wanahabari wa ngazi ya juu kama Katherine Kasavuli, Swaleh Mdoe, Sophie Ikenye na Louis Otieno miongoni mwa wengine. Katika mahojiano ya hapo awali, Mukami alieleza kuwa tukio ambalo anakumbuka sana alipokuwa akifanya kazi katika televisheni ni wakati wa vurugu za baada ya uchaguzi wa mwaka 2007, ambapo alikuwa studioni siku nzima akiripoti uhalisia wa matukio jinsi yalivyochipuka. Mnamo 2018, aliteuliwa kwenye bodi ya kampuni ya Kenya Pipeline kwa kipindi cha miaka mitatu na aliyekuwa sekretari wa mafuta ya petrol John Munyes. Zaidi ya ushupavu wake kwenye vyombo vya habari na serikali, Mukami alifichua kuwa alikuwa akiuza uji kwa wafanyikazi wa mijengo kabla hajapata uajiri rasmi. Winnie Mukami alieleza uchapishaji huo kuwa angezunguka mtaa wa Kitengela akitafuta mahali ambapo ujenzi ulikuwa ukifanywa na kuuza uji wake. Aliyatumia mapato ya biashara hiyo kuwasaidia wazazi wake na ndugu zake watatu. Mwalimu taabani kwa kumdhulumu mtahiniwa wa KCSE MWALIMU mkuu wa shule moja ya upili Kaunti Ndogo ya Yatta, Kaunti ya Machakosi ameshtakiwa kwa madai ya kumdhulumu mtahiniwa wa kidato cha nne kisha kumfukuza shuleni, siku chache kabla ya kufanya mtihani wa kitaifa, KCSE. Kwenye stakabadhi za kesi iliyowasilishwa katika korti ya Kithimani, mwanafunzi huyo kupitia mlezi wake anadai alidhulumiwa na naibu mwalimu mkuu na mwalimu mwingine kabla kufurushwa shuleni. Ripoti ya matibabu iliyowasilishwa kortini inaeleza mwanafunzi huyo wa Shule ya Upili ya Kyasioni, Kaunti Ndogo ya Yatta anauguza majeraha ya sikio kwa kuzabwa kofi mara kadhaa na Bw Daniel Muoki, mwalimu, akisaidiwa na naibu mwalimu mkuu Bi Lilian Maithya. Kwa mujibu wa stakabadhi za korti, mwalimu mkuu amejitetea akidai mwanafunzi huyo “alitoka shuleni kwa hiari na hakutaka kurejea tena”. Hata hivyo, stakabadhi za korti zinaeleza mwanafunzi huyo hakutoka shuleni na badala yale alisalia kwenye lango la shule hadi saa kumi na mbili za jioni, akirai kuruhusiwa kurejea kwa sababu hakuwa na idhini ya kutoka au nakala inayoonyesha alitakiwa kuondoka. “Nilichukua hatua nikapigia mwalimu mkuu simu, akaniambia mtoto alitoka shuleni kwa hiari na hakutaka kurudi tena. Hata hivyo, nilipomweleza yuko kwenye lango la shule akakatiza mawasiliano,” ripoti hiyo inafafanua. Kulingana na wakili wa mtahiniwa, Japheth Juma wa kampuni ya Auka Edwin & Associates: “Mwanafunzi huyo ni mtahiniwa wa kidato cha nne, na anapaswa kuanza kufanya mtihani wa kitaifa Machi 26, 2021 na amenyimwa fursa kujiandaa kufanya mtihani wa mwisho ambao ni wa manufaa sana maishani mwake”, mbali na majeraha aliyopata na kufurushwa shuleni bila barua. Tundu Lissu asema atarejea Tanzania iwapo ataruhusiwa kuanika ‘maovu’ ya utawala wa Magufuli MWANASIASA mtajika wa Tanzania na mpinzani wa chama cha CHADEMA, Bw Tundu Antiphas Mughwai Lissu hivi sasa amesema kuwa yupo tayari kurejea nchini Tanzania lakini kwa sharti moja kuwa, kurejea kwake kutalingana na kama serikali ya Tanzania ipo tayari kuyaorodhesha ‘maovu’ yaliyofanywa chini ya uongozi wa marehemu John Pombe Magufuli. Mpinzani huyu yupo katika nchi ya Ubelgiji ambako alihamia baada ya kupinga matokeo ya kura ya uchaguzi ya mwaka 2020 ambayo alisema yalikuwa ghushi na yalikiuka demokrasia. Bw Lissu alisafirishwa hadi kituo cha ndege na ubalozi wa Amerika, Ujerumani na hatimaye kufika Ubelgiji mafichoni. Itakumbukwa kuwa Bw Lissu aliponea mauaji ya mwaka 2017 na akarejea nchini Tanzania mwaka jana ili kutilia shaka na kukataa ushindi wa mara ya pili wa rais John Magufuli. “Nimezipokea habari kuhusu kifo cha rais Magufuli lakini hazijanitamausha kwani nilitarajia kifo chake baada ya kuandika kwenye ukurasa wangu wa Twitter nikiuliza yuko wapi rais Magufuli na hali yake ya afya iko vipi, tarehe 7 mwezi Machi, 2021? Wakati huo ambao niliuliza, nilikuwa nimepokea ujumbe kuhusiana na hali yake ya afya huku nikielezwa kuwa alikuwa ameupata ugonjwa wa Covid-19 na alikuwa mgonjwa sana. “Kwa hivyo, habari za leo hazijanijia kwa mshtuko ila jambo ambalo linanishangaza ni kuwa serikali ya Tanzania inazidi kudanganya hata sasa akiwa amefariki. Magufuli amefariki kwa sababu ya corona. Pili, Magufuli hajaaga jana usiku lakini aliaga Jumatano ya wiki jana. Isitoshe, kifo chake kinakuja baada ya mapuuza yake ya ugonjwa wa Covid-19 na kutovaa maski huku akiamini dawa za miti shamba na kutupilia mbali ripoti za kisayansi kuhusiana na ugonjwa huu,” akasema Tundu Lissu. Ujumbe wake kwa Watanzania ulionyesha maono mapya haswa sasa ambapo rais Magufuli amefariki. “Ni fursa ya kufungua ukurasa upya katika nchi ya Tanzania. Tunahitaji mwanzo mpya. Tunahitaji kujenga nchi yenye udemokrasia, nchi inayoheshimu haki za kimsingi za binadamu na utawala wa sheria. “Tunahitaji kujenga mfumo wa kisiasa ambao unawashutumu viongozi wasiowajibika kwani hatujakuwa na fursa hii kwa miaka tano iliyopita chini ya uongozi wa rais Magufuli. Hivi sasa sababu amefariki, ni wakati wa Tanzania kuurejesha urazini wake na kuchukua fursa hii kwa moyo mkunjufu,” akaongezea Bw Lissu. Isitoshe, alisema kuwa Bi Samia Suluhu ataweza kumudu Tanzania kwani alipokuwa akifanya kazi na makamu huyu wa rais, Bi Suluhu alikuwa mtu tofauti sana na rais Magufuli. Alieleza kuwa japo Bi Suluhu alisikiza na kupokea ukosoaji kwa njia nzuri, marehemu rais Magufuli aliyachukulia makosaji haya kibinafsi na kamwe hakuyavumilia. Kwa mtazamo wake Bw Lissu, Bi Suluhu ataongoza nchi ya Tanzania kwa utofauti iwapo atasitisha sera za kupotosha na kuwagandamiza watu alizoweka rais Magufuli na kuanzia mkondo mpya kwa kuwaita wapinzani kama yeye na wale wengine waliofurushwa na kufungwa gerezani na rais Magufuli. Vile vile Bi Samia ana kazi nyingi ya kurekebisha uovu aliofanya rais Magufuli ndani ya nchi ya Tanzania na hata katika mahusiano ya Tanzania na mataifa jirani. Hali kadhalika, Bw Lissu alisema kuwa ataiandika barua kwa umma kuhusiana na mwelekeo wake na wa wenzake ili kutoa mwanga katika mambo ya kisiasa. “Hatuwezi kuendelea na ‘Umagufuli’ bila Magufuli. Hii inamaanisha kuwa taifa sharti libadilike. Katiba lazima iangazwe upya kwani ilihujumiwa na rais Magufuli tangu mwaka wa 2014. “Isitoshe, waliofungwa kwa sababu ya nafasi zao za kisiasa waachiliwe huru, waliofurushwa kutoka nchi ya Tanzania warejeshwe na tukomeshe unyanyasaji wa haki za kibinadamu ambao ulikuwa kielelezo cha uongozi wa rais Magufuli. Tuweke huru vyombo vyetu vya habari na vyama vingine vya kisiasa,” akasema Bw Lissu. Matamshi yake Bw Lissu yaliibua hisia mseto huku akikashifiwa na kupongezwa kwa usawa. “Hutawahi ongoza Tanzania, Bw Tundu. Kusherehekea kifo cha mtu si jambo la Kiafrika. Mbona mna tamaa ya kutufanya tuamini kuwa alifariki sababu ya Covid-19?” akauliza @aamutambara. “Bw Lissu anazungumza kana kwamba anasherehekea kifo chake rais Magufuli. Mtu amweleze Bw Lissu kuwa tamaduni yetu haituruhusu kusherehekea kifo cha mtu,” akasema @CShitiabai. “Utamaduni wa Kiafrika hauturuhusu kusherehekea kifo cha mmoja wetu hata ingawa yeye ni adui. Bw Tundu Lissu sharti ajue hivyo,” akaeleza @Danmusyoka7. “Ninasimama naye Bw Tundu Lissu. Ikiwa ungenifyatulia risasi milioni mwilini, ningekukujia kwa kila kitu nilicho nacho. Mtu hujichumia heshima, si kuamrisha watu wakuheshimu. Kauli hii inaandamana na kutaka neema kwa watu,” akasema @gabrieloguda. “Ndugu yangu Bw Tundu Lissu, risasi 16 hazingekuua sababu Mungu alitaka ujionee kifo cha mtu ambaye alitaka kukuua. Hatusherehekei kifo chake, lakini kwa kila jambo unalolifanya kuna matokeo. Ukimtamkia mwenzako mabaya, yatakupata wewe,” akahitimisha @TonyMureithi “Bw Tundu Lissu alikuwa na uhakika kuwa rais Magufuli hayupo tena. Alipokuwa akiandika kwenye ukurasa wake wa Twitter alifanya hivyo akiwa amejiamini sana. Kile tu alitaka ni hakikisho kupitia tangazo rasmi,” akaandika @iamjoseh_ Magufuli ‘alitabiri’ kifo chake Februari RAIS wa Tanzania aliyeaga dunia, John Joseph Pombe Magufuli, ambaye kifo chake kilitangazwa Jumatano, alikuwa ametabiri kwamba angeenda jongomeo mwezi mmoja uliopita. “Kufa tutakufa tu! Unaweza ukafa kwa malaria, ukafa kwa kansa, ukafa kwa magonjwa mengine, kwa sababu kufa kupo!” akasema Rais Magufuli mnamo Februari 19, 2021 kwenye mazishi ya aliyekuwa Mkuu wa Utumishi wa Umma katika serikali yake, John William Kijazi. Pia aliwataka raia wa Tanzania kutotishwa na maradhi ya Covid-19, ambayo yalimuua katibu huyo aliyekuwa mwandani wake wa karibu, akisema kwamba hata yeye alikuwa njiani kuelekea kaburini. “Mungu ambariki sana marehemu John William Kijazi, najua na sisi tuko njiani tunakuja,” Magufuli aliambia waombolezaji.Kwenye hotuba yake, Rais Magufuli aliwataka raia wa Tanzania wasiogope kifo mbali wamtumaini na kumuomba Mungu kwa sababu kifo ni lazima kwa kila mtu. Wiki moja baada ya kauli hiyo, Rais Magufuli hakuonekana tena hadharani, hali iliyozua uvumi kwamba alikuwa katika hali mahututi akiugua Covid-19.Utawala wake ulipinga vikali madai hayo ukisema alikuwa katika hali shwari akiendelea na kazi zake kimya kimya. Serikali hiyo ilivunja kimya hicho mnamo Jumatano usiku ilipotangaza kwenye televisheni ya taifa (TBC) kifo chake kutokana na kile Makamu wa Rais Samia Suluhu alitaja kuwa matatizo ya moyo. Mhubiri alibashiri rais angeaga Mnamo 2016, aliyekuwa aliyekuwa Mbunge wa Arusha Mjini na pia mhubiri, Godbless Lema, alitabiri kuwa Rais Magufuli ‘angekufa iwapo angeendelea na utawala wake wa mabavu.’ Kauli hiyo ilimfanya kuandamwa na maafisa wa polisi.’Mungu amenionyesha kwamba Rais Magufuli asipojirekebisha atakufa. Akiendelea kufikiri yeye ni Mungu na kuwa kila kitu kiko chini yake; akiendelea kucheza na maisha ya watu kwa sababu ya nguvu za dola, hatafikisha mwaka wa 2020,’ akasema Bw Lema, ambaye sasa yuko uhamishoni nchini Canada alikopata hifadhi kutokana na kuhangaishwa na utawala wa Tanzania. Kiongozi mwingine wa upinzani wa Tanzania anayeishi uhamishoni nchini Ubelgiji, Tundu Lissu alikuwa wa kwanza kudai kwamba Rais Magufuli alikuwa amelazwa katika Nairobi Hospital jijini Nairobi baada ya hali yake ya afya kudorora akitibiwa Tanzania. Kutoweka “Rais Magufuli hakwenda kanisani Jumapili iliyopita na leo pia hajaenda. Hakuhudhuria mkutano wa Wakuu wa nchi za Jumuiya ya Afrika Mashariki wiki iliyopita na hajaonekana hadharani kwa zaidi ya wiki,’ Bw Lissu aliandika kwenye Twitter mnamo Machi 7. Serikali ilipuuza madai yake na kuonya raia na vyombo vya habari dhidi ya kutangaza ama kuandika uvumi, na watu kadhaa walikamatwa. Licha ya rais huyo kutoonekana hadharani kwa zaidi ya siku 10, maafisa wa serikali wakiongozwa na Bi Suluhu, Waziri Mkuu Kassim Majaliwa na mabalozi walisisitiza kuwa Magufuli alikuwa buheri wa afya na alikuwa akichapa kazi kama kawaida.Bw Lissu alisisitiza kuwa Rais Magufuli alikuwa amefariki na jeshi lilikuwa ikipanga utaratibu wa kutangaza rasmi kifo chake. Magufuli aliyekuwa akihudumu muhula wa pili kama rais wa tano wa Tanzania alifariki akiwa na umri wa miaka 61.Alisomea katika shule na vyuo vikuu nchini Tanzania hadi akahitimu uzamili. Alijiunga na siasa mwaka wa 1992 alipochaguliwa mbunge wa eneobunge la Chato.Kabla ya kuchaguliwa rais mara ya kwanza mnamo 2015, alikuwa amehudumu kama waziri wa ujenzi na barabara katika serikali ya Rais Benjamin Mkapa na waziri wa ardhi katika serikali ya Rais Jakaya Kikwete. Magufuli hakuwa na wakati wa kuwabembeleza Wakenya MAHUSIANO ya kidiplomasia na kibiashara kati ya Kenya na Tanzania hayajakuwa mazuri chini ya utawala wa Rais John Magufuli.Wafugaji kutoka maeneo ya mpakani katika Kaunti ya Kajiado ni kati ya walioathirika zaidi na makali ya serikali ya Rais Magufuli. Mnamo Oktoba, 2017, maafisa wa serikali ya Tanzania waliwakamata zaidi ng’ombe 1,300 wa Wakenya wa wafugaji kutoka jamii ya Wamaasai kwa kuingia nchini humo na korti ikaamua wapigwe mnada. Licha ya serikali ya Kenya kulaani kitendo hicho na kukitaja kama kinachokwenda kinyume cha misingi ya ujirani mwema, Rais Magufuli alisisitiza kuwa serikali yake itaendelea kuwakamata mifugo watakaoingia nchini humo kutoka Kenya.’Tanzania sio shamba la kuchungia mifugo ya nchi jirani. Ndio maana tumeamua kukamata mifugo na kuchukua hatua kwa mujibu wa kisheria, na hata huko kwao wakishika mifugo ya kutoka Tanzania wachukue hatua za kisheria za nchi hizo,’ Rais Magufuli alisisitiza.Wiki kadhaa kabla ya kitendo hicho, serikali ya Tanzania iliteketeza vifaranga 6,400 vya kuku wenye thamani ya Sh5 milioni waliokuwa wakiingizwa humo kupitia mji wa mpakani wa Namanga. Serikali ya Tanzania ilidai kuwa kuingizwa kwa kuku hao nchini humo kungeeneza ugonjwa wa homa ya ndege.Hiyo ilikuwa ni mara ya pili, kwani awali vifaranga 5,000 walikuwa wamechomwa baada ya kukamatwa vakivukishwa kupitia mji wa Namanga. Vile vile, maafisa wa serikali ya Tanzania wamewahi kupiga mafuruku bidhaa za maziwa kutoka Kenya na kuzuia magari ya kuwabeba watalii kuzuru mbuga za wanyama pori nchini Tanzania. Kuanzia 2018, na baada ya visa hivyo viwili, serikali ya Tanzania iliendelea na operesheni ya kuwazuia wafanyabiashara kutoka Kenya kwa msingi kwa kile kilichotajwa kama hatua ya kulinda ushindani kibiashara.Uhusiano mbaya kati ya Kenya na Tanzania pia ulidhihirika hata baada ya Magufuli kuugua Wakenya 26 walipokamatwa nchini Tanzania. Ilibidi Gavana wa Kajiado, Joseph Ole Lenku kulipa faini ya Sh1 milioni ili kuwanusuru Wakenya hao.Wakenya hao wlikamatwa walipovuka mpaka kupitia mji wa Illasit, Kaunti ya Kajiado kwenda kununua chakula nchini Tanzania. Mwaka jana Tanzania ililalamika vikali kufuatia hatua ya Kenya kufunga mpaka wake na nchi hiyo kufuatia mlipuko wa Covid-19. Kenya ilichukua hatua hiyo baada ya Tanzania kukataa kuchukua hatua za kuzuia kuenea kwa maradhi hayo. MAGUFULI: Mchapakazi mwenye lakabu ya ‘Bulldozer’ aliyekweza TZ JOHN Pombe Magufuli alibatizwa jina la “Bulldozer” yaani, lile tingatinga kubwa linalotumika kuchimba mitaro au kubomoa majumba. ‘Bulldozer’ pia hutumika kwa maana ya mtu anayetumia kifua kufanikisha anayotaka. Maana zote mbili ziliafiki vyema sifa zake. Akiwa kwenye kampeni za kutaka kuchaguliwa upya mwaka jana, Dkt Magufuli alifanya mazoezi jukwaani kuonyesha Watanzania na ulimwengu kwamba, alikuwa na nguvu na uwezo wa kuendelea kuwaongoza. Mtindo wake wa uongozi ulikuwa kuzuru maeneo bila ya kutoa taarifa za awali na kukagua miradi ya maendeleo, hasa ujenzi wa miundomsingi. Jina la bulldozer hasa alilipata akiwa Waziri wa Ujenzi mara mbili (2000 -2006, 2010-2015) aliwakaripia wanakandarasi waliofanya kazi duni za ujenzi wa barabara. Ingawa wapinzani wake wa kisiasa walimkashifu kwa mtindo wake wa utawala waliodai kuwa wa kiimla, aliendeleza ubuldoza wake kwa kuanzisha miradi mikuu inayoendelea Tanzania. Mradi unaotambuliwa zaidi ni ujenzi wa Reli ya Kisasa (SGR) itakayotumia umeme kutoka Dar es salaam kupitia Morogoro hadi Dodoma. Huo ni umbali wa kilomita 700. Ujenzi huo wote unafadhiliwa na raslimali za Tanzania (si mkopo kutoka nje).Reli hiyo pia ina matawi ya kutoka Dar es salaam kupitia Tabora hadi Kigoma (Kilomita 1,251) na kuna inayotoka Tabora kwenda Mwanza (kilomita 379). Kisha inayotoka Kaliua kwenda Mpanda (kilomita 210). Kwa jumla, ujenzi mzima ni kilomita 2,707, (reli ya SGR ya Kenya mara nne).Mradi wa pili ni upanuzi wa Bandari ya Dar es salaam ambapo maegesho saba yanaongezwa kina kwa kuchimbwa zaidi kutoka mita nane hadi 15. Upanuzi huo utawezesha bandari ya Dar es salaam kushindana na ile ya Mombasa kwa kupokea meli kubwa zaidi zenye uwezo wa kubeba hata kontena 19,000. Kuna mradi wa kilimo unaojulikana kama Mkunazi Agriculture City, mjini Zanzibar. Kupitia pesa za malipo ya uzeeni, serikali inatekeleza mradi unaolenga kuongeza uzalishaji sukari na kuzalisha kawi ya umeme kwa matumizi ya nchi nzima. Uwanja wa ndege wa kimataifa wa Dar es salaam pia ulikamilika na sasa una uwezo wa kuhudumia wateja 6.6 milioni kwa mwaka. Tanzania pia ilijenga bomba la mafuta ghafi kutoka Hoima nchini Uganda hadi katika bandari ya Tanga kwa ushirikiano na serikali ya Uganda. Mradi huo uliotarajiwa kukamilika mwaka jana utatumiwa kusafirisha mafuta ghafi yanayochimbwa Uganda na kuuzwa katika masoko ya kimataifa. Ingawa Dkt Magufuli alianzisha miradi mingi, mmoja usiosahaulika ni wa awamu ya pili ya Usafiri wa Mabasi jijini Dar es salaam maarufu kama Dar es salaam Rapid Bus System (DART). Kenya ilikuwa na mpango kama huu jijini Nairobi lakini kufikia sasa hakuna taarifa zozote kuhusu maendeleo yake. Kwenye hutoba zake, Dkt Magufuli alionekana kushikilia sera za mwanzilishi wa taifa hiyo, Julius Kambarage Nyerere, kuimarisha utaifa.Kaulimbiu yake siku zote ilikuwa NCHI YETU, UTAIFA WETU. “Umoja na Amani ni urithi wetu Watanzania kwa mapinduzi matukufu ya Zanzibar na uhuru wetu sote. Tunapaswa kuwaenzi waasisi wa taifa letu Mwalimu J Nyerere, Baba wa Taifa hili na Hayati Amani Karume ili nchi hii izidi kusonga mbele,” iliandika Ikulu ya Tanzania, Dkt Magufuli alipokutana na aliyekuwa Makamu wa Rais wa Zanziba Maalim Seif Shariff Hamad mwezi Januari mwaka huu. Magufuli aliiga Trump kupuuza corona VIRUSI vya corona vilipotangazwa kuwa janga la kimataifa mnamo Machi 2020, Rais John Pombe Magufuli aliyefariki jana, alikuwa miongoni mwa viongozi wa mataifa kadhaa, akiwemo Donald Trump wa Amerika waliopuuza hatari yake. Wakati nchi nyingi ulimwenguni zilikuwa zikichukua hatua za kuzuia kusambaa wa virusi hivyo, Bw Magufuli aliambia Watanzania waendelee na shughuli zao kama kawaida. Alitaja virusi hivyo kama homa ya kawaida na kwamba, hatari yake ilikuwa imeongezwa chumvi na mataifa ya kigeni.“Sitafunga kama nchi nyingine, endeeleni na shughuli zenu za kawaida, tieni bidii kazini tukuze chakula kwa wingi mashambani tuwauzie wale waliofunga nchi yao. Wakija kununua chakula, wauzieni kwa bei ghali, wafinyeni kabisa,” alisema Bw Magufuli.Alikejeli nchi jirani kama Kenya na Uganda kwa kutangaza kafyu, kufunga shule, sehemu za ibada na michezo na kuwataka raia wa nchi yake kuomba Mungu na kuvalia barakoa. Hadi kifo chake hakuwa amevalia barakoa hata siku moja. Mnamo Machi 16, aliagiza Wizara ya Afya kutotangaza idadi ya visa vya maambukizi ya corona wakati nchi hiyo ilikuwa imeripoti visa 509 na vifo 29 kinyume na kanuni za Shirika la Afya Ulimwenguni (WHO). Wakati huo, alisema serikali yake ilikuwa imeangamiza corona kupitia maombi na kutumia mbinu za kiasili za kutibu homa.“Corona imeangamizwa Tanzania na tunashukuru Mungu,” aliwaambia waumini katika kanisa Katoliki jijini Dodoma. Hadi kifo chake Jumatano, Tanzania ilikuwa nchi ya pekee ulimwenguni ambayo haitangazi idadi ya maambukizi ya corona hatua ambayo ilitia wasiwasi wataalamu wa WHO. “Tulipima matunda na mbuzi na matokeo yakawa zina virusi vya corona,” alisema wakati huo. Mwezi jana, serikali ya Tanzania ilipuuza onyo la ubalozi wa Amerika nchini humo uliosema kwamba, hospitali jijini Dar es Salaam zilikuwa zimelemewa na wagonjwa wa corona na kwamba kulikuwa na hatari kubwa ya kuambukizwa virusi hivyo jijini humo. Wakati nchi nyingi zilikuwa zikikabilia na wimbi la pili la maambukizi, Magufuli aliwataka Watanzania kuomba kwa siku kadhaa.“Ninataka kushukuru Watanzania wa imani zote. Tumekuwa tukiomba na kufunga ili Mungu atuokoe kutoka janga hili ambalo limeathiri nchi yetu na ulimwengu. Lakini Mungu amejibu maombi yetu,” alisema. “Ninaamini, ni niko na hakika Watanzania wengi wanaamini kwamba ugonjwa wa corona umeangamizwa na Mungu,” alisema.Hii ilikuwa licha ya viongozi wa makanisa na maafisa wakuu wa serikali yake kuuawa na ugonjwa huo.Wakati mataifa ulimwenguni yalikuwa yakishangilia na kuchangamkia upatikakanaji wa chanjo ya corona, Magufuli aliipuuza na kukataa katika nchi yake. “Tunafaa kuwa waangalifu kwa kuwa baadhi ya misaada ya kupigana na corona inaweza kutumiwa kusambaza virusi hivyo.Alishangaa jinsi wataalamu wa mataifa ya Ulaya wanaweza kupata chanjo ya corona baada ya mwaka mmoja ilhali hawajapata chanjo ya Ukimwi na Malaria. “Wizara wa Afya haina mpango yoyote wa kupokea chanjo kutoka nchi zingine.Tumieni mchanganyiko wa tangawizi, limau na kitungu saumu ili kudhibiti ugonjwa wa corona,” alisema kauli iliyosisitizwa na maafisa wa afya. Mbali na Trump, viongozi wengine waliopuuza corona ni Jair Bolsonaro wa Brazil ambaye baadaye aliambukizwa virusi hivyo na aliyekuwa rais wa Burundi Pierre Nkurunziza. Samia Suluhu kuchukua usukani Tanzania kwa kipindi kilichosalia NAIBU Rais wa Tanzania, Samia Suluhu Hassan atakuwa rais wa sita kutawala Tanzania, na rais wa kwanza mwanamke nchini humo na Afrika Mashariki kufuatia kifo cha Rais John Pombe Magufuli. Kulingana na Katiba ya Tanzania, Naibu Rais ndiye anayechukua usukani kama rais na anatazamiwa kuliongoza taifa hilo kwa kipindi kilichosalia cha miaka minne. Bi Suluhu aliye na umri wa miaka 61,alizaliwa katika Kisiwa cha Zanzibar mnamo Januari, 27, 1960, ambapo alikamilisha masomo yake ya sekondari mnamo 1977.Mnamo 1978, alifunga ndoa na Bw Hafidh Ameir, ambaye ni afisa mstaafu wa kilimo na pamoja wamejaaliwa watoto wanne, watatu wa kiume na msichana mmoja. Alihudumu kama karani katika afisi ya Wizara ya Mipangilio na Maendeleo, mnamo 1978, alipokuwa akifanya kozi fupifupi na kufanya kazi vilevile. Baadaye, alifuzu kwa cheti cha Stashahada katika Taaluma ya Usimamizi wa Umma kutoka Chuo Kikuu cha Nzumbe na muda mfupi baadaye, akaajiriwa na Shirika la Kimataifa kuhusu Chakula Duniani (WFP). Akiwa WFP, alijiunga na Chuo Kikuu cha Manchester kusomea Stashahada ya Uchumi ambapo alifuzu mnamo 1994. Alijitosa kwenye ulingo wa siasa kwa mara ya kwanza mnamo 2000 alipoteuliwa kama waziri katika Bunge la Zanzibar, na aliyekuwa Rais wakati huo, Abeid Amani Karume.Baada ya kuhudumu kwa miaka mitano, aliteuliwa tena katika wadhifa huo huo kabla ya kujinyakulia kiti cha ubunge cha Makunduchi kwa asilimia 80 ya kura, mnamo 2010. Rais Magufuli aliponyakua ushindi, Bi Suluhu aliingia kwenye historia kama Naibu Rais wa kwanza mwanamke nchini humo na Afrika Mashariki. Utawala wa Magufuli ulikandamiza haki za kibinadamu UTAWALA wa Rais John Magufuli umekuwa ukikosolewa kwa kunyanyasa wanaharakati, viongozi wa upinzani, watumiaji wa mitandao na vyombo vya habari. Tangu kuingia mamlakani, serikali ya Magufuli ilifadhili sheria zilizonyima watu uhuru wa kujieleza na kudhibiti mashirika yasiyokuwa ya kiserikali na wanahabari. Mapema wiki hii, idara ya polisi ilitangaza vita dhidi ya watumiaji wa mitandao waliokuwa wakisambaza taarifa za kuugua kwa Rais Magufuli. Tayari watu wanne, akiwemo fundi wa simu katika mtaa wa Kinondoni jijini Dar es Salaam, Charles Majura, 35, walikamatwa kwa kueneza taarifa hizo ambazo sasa zimeibuka kuwa za kweli. Katika kipindi cha wiki moja iliyopita, viongozi wa upinzani nchini Tanzania wamekuwa wakitorokea Kenya kutokana na hofu ya kukamatwa. Aliyekuwa mwaniaji wa urais, Tundu Lissu, alitoroka Tanzania mnamo Novemba mwaka jana kwa kuhofia maisha yake, sawa na aliyekuwa mbunge wa Arusha Mjini, Godbless Lema, aliyetorokea Kenya kabla ya kupata hifadhi Canada. Mwaka jana, serikali ya Tanzania iliwataka wanahabari wa mashirika ya kigeni kuandamana na mtu aliyeteuliwa na serikali wanapoenda kutafuta habari nchini humo.Serikali pia imefunga mashirika kadhaa ya habari na kukamata. Wezi wakata vyuma vya daraja la Makupa WASIWASI umetanda miongoni mwa wakazi wa mji wa Mombasa wakiwa na hofu kuwa daraja la Makupa litabomoka. Hii baada ya wezi kuvamia daraja la Makupa na kuiba vyuma vinavyoshikilia daraja hilo. Wezi hao walikata vyuma chini ya daraja la Makupa lenye urefu wa mita 120 linalouganisha kisiwa cha Mombasa na Changamwe. Uchunguzi uliofanywa na Taifa Leo uligundua kuwa zaidi ya mita 20 ya vyuma katika upande moja wa daraja hilo vimekatwa. Ripoti pia zinasema upande mwingine wa daraja hilo pia limevamiwa na vyuma kung’olewa. Tayari, kuna vyuma vimening’inia chini ya daraja hilo linalotumiwa na matrela nzito zinazosafirisha mizigo kutoka Bandarini. Daraja la Makupa lilijengwa karne moja iliyopita na wakoloni na ndio barabara kuu ya kuingia na kutoka kisiwa cha Mombasa. Madereva na wakazi wanaotumia daraja hilo hata hivyo wamekuwa na hofu kuhusu kuporomoka kwake. Kulingana na shahidi mmoja, alisema wezi wao walikuwa na vifaa vinavyotumia gasi kukata vyuma hivyo mwezi moja uliopita. Hata hivyo Mamlaka ya Barabara Kuu Kenya (KeNHA) imewatuliza wakazi ikisema tayari marekebisho yameanza kwenye daraja hilo lililojengwa juu ya bahari. “Kuna kikundi ambacho kimeenda kukagua hali ilivyo. Tayari vyuma vinne vimeibwa lakini hakuna madhara kuu iliyofanyika ambayo ni hatari kwa watumizi wa barabara,” alieleza Bw Charles Njogu, afisa mkuu wa mawasiliano KeNHA. Alisema pia KeNHA imeimarisha usalama katika daraja hilo katika ili kuzuia uharibifu zaidi wa muundo huo. Washukiwa sita wa uvamizi tayari wamekamatwa katika zoezi lililofanywa Jumanne usiku karibu na barabara kuu ya Makupa mjini Mombasa. Operesheni ya mashirika mengi iliyoongozwa na afisa wa uchunguzi wa Changamwe, Polisi na wazee wa Nyumba Kumi walivamia makazi ya Hodi B ambapo walipata tani kadhaa za vyuma na waya za stima na vifaa kadhaa vya umeme. Kizaazaa Jaji kulalama faili ya kesi ya Bobi Wine imetoweka KULIKUWA na purukushani katika Mahakama ya Juu Alhamisi baada ya faili ambayo jaji wa mahakama hiyo alitarajiwa kutumia kusoma uamuzi wake kuhusu ombi la kiongozi wa upinzani Robert Kyagulanyi la kuondoa kesi la kupinga ushindi wa Rais Yoweri Museveni ilipotoweka. Alimlaumu Jaji Mkuu Alfonse Owiny-Dollo kwa kuagiza faili hiyo ifichwe. Alisema hangeeleza kwa kina kilichotendeka akisema ni masuala ya ndani ya mahakama ya juu zaidi katika nchi hiyo. Jaji Kisakye alisema hayo akiketi peke yake katika mahakama baada ya muda wa mapumziko. Majaji walichukua mapumziko mafupi kabla ya kurejea kuendelea kusoma sababu za uamuzi wao kuhusu ombi ambalo Kyangulanyi aliondoa. Hata hivyo, hawakurudi. Badala yake, mawakili wanaowakilisha Mwanasheria Mkuu, Tume ya Uchaguzi (EC), Rais Museveni na Kyagulanyi, anayefahamika kwa jina Bobi Wine, walialikwa kwa mkutano mfupi ulioitishwa na Jaji Owiny-Dollo kujadili masuala kuhusu uamuzi wa Jaji Kisakye. Mawakili waliohudhuria mkutano huo na ambao waliomba wasitajwe majina walisema kwamba, majaji walikataa kurudi kortini baada ya mapumziko kwa sababu waliahirisha kesi kuwaruhusu kusuluhisha tofauti zao na Jaji Kisakye. Hata hivyo, Jaji Kisakye alirudi peke yake adhuhuru kusoma uamuzi wake. Aliketi kortini kwa dakika kadhaa bila faili kabla ya kurejea katika ofisi yake kuichukua. Duru ziliambia Daily Monitor kwamba, shida ilianza baada ya Jaji Kisakye kuashiria kwamba angeandika uamuzi uliotofautiana na wenzake lakini akakataa kuwaeleza sababu za kufanya hivyo ilivyo kawaida yao majaji hao. Inasemekana kuwa, sababu kubwa ya mzozo huo, ni uamuzi wa Jaji Kisakye wa kuandika uamuzi wake binafsi katika ombi ambalo Male Mabirizi anataka Jaji Owiny-Dollo kujiondoa kusikiliza ombi la Kyagulanyi. Majaji wengine walikubaliana kwamba ni Jaji Owiny-Dollo ambaye angesoma uamuzi kwa sababu masuala yaliyozuka yanamhusu lakini Jaji Kisakye akaamua kwenda kinyume. Maji hao wawili ni miongoni mwa tisa walioteuliwa kusikiliza kesi ya uchaguzi ya Bw Kyagulanyi. Kufikia alasiri, Jaji Kisakye alikuwa akisoma uamuzi wake mbele ya wakili wa Bw Kyagulanyi, Samuel Muyizi, wanahabari na wafanyakazi wa mahakama. Mawakili wa pande nyingine katika kesi hiyo walikuwa wameondoka. IEBC yasaka ardhi kuhamisha makao TUME Huru ya Uchaguzi na Mipaka (IEBC) imetangaza mpango wa kuhamisha afisi zake hadi nje ya jiji ili kuzuia mali yake kuharibiwa wakati wa maandamano ya kupinga matokeo ya uchaguzi siku zijazo. IEBC ina afisi zake katikati mwa jiji la Nairobi katika jengo la Anniversary Towers karibu na Chuo Kikuu cha Nairobi na sasa inapendekeza ihamishie makao yake kwenye ekari tano ya ardhi kilomita 20 nje ya jiji ili kuzuia hasara iliyotokea mwaka wa 2017. “Pia lazima iwe na hatimiliki yake na iwapo imekodishwa basi lazima iwe imesalia chini ya miaka 60 kabla ya muda huo kukamilika,” ikasema IEBC kwenye taarifa ya zabuni katika magazeti ya hapa nchini mnamo Machi 16. “Tume itaendelea kutafuta pesa za kuhakikisha kuwa inafadhili mradi huo. Afisi za sasa ziko katika jengo ambalo lina afisi nyingine pia na lina msongamano mkubwa. Hii huzua changamoto kubwa hasa wakati wa uchaguzi ambapo shughuli huwa nyingi,” akasema Mwenyekiti wa IEBC, Bw Wafula Chebukati alipofika mbele ya kamati ya bunge kutoa ripoti ya kila mwaka ya matumizi ya fedha za tume hiyo. IEBC imekuwa ikilipa kodi ya Sh100 milioni kila mwaka na kiasi hicho hakijumuishi fedha zinazotumika kuandaa mafunzo kwa wafanyakazi wa tume hiyo pamoja na mikutano mingine. “Kupatikana kwa ardhi hiyo na kujengwa kwa afisi mpya kutasaidia tume kupunguza gharama zake hasa katika ulipaji kodi na kukodisha maeneo ya kufanyia mikutano na kuandaa mafunzo kwa wafanyakazi wake. Pia kutakuwa na nafasi za kutosha kuhifadhi vifaa vyake,” akasema Bw Chebukati mnamo 2018, wazo hilo lilipokumbatiwa. Mnamo 2016, kinara wa ODM, bW Raila Odinga aliongoza wafuasi wake kuandaa maandamano karibu na afisi hizo wakimtaka aliyekuwa mwenyekiti wa IEBC, Issack Hassan abanduke, wakidai hakuwa na uwazi katika kuandaa uchaguzi mkuu wa 2017. Ripoti ya Muungano wa Wafanyabiashara wa Sekta ya Kibinafsi (KEPSA) ilisema zaidi ya Sh120 milioni zilipotea wakati wa maandamano hayo huku zaidi ya biashara 500 zikivurugwa na kufungwa wakati huo. Mnamo 2017, mbunge wa Starehe, Bw Charles Njagua alitaka IEBC iondoe makao yake makuu katika jengo la Anniversary Towers ambalo liko katika eneobunge lake. Washtakiwa kulangua raia wa Burundi WASHUKIWA wawili wa ulanguzi wa binadamu wamejipata motoni baada ya kushtakiwa katika Mahakama ya Milimani Nairobi. Boniface Kanuku Muia na Dennis Malulu Mulandi walikana walikamatwa katika Uwanja wa Ndege wa Kimataifa wa Jomo Kenyatta (JKIA) wakiwa na raia wawili wa Burundi waliokuwa wanawasafirisha kinyume cha sheria. Muia na Mulandi walishtakiwa kuwa mnamo Feburuari 19, 2021 katika uwanja wa JKIA walikamatwa na maafisa wa idara ya Uhamiaji wakiwa na wanawake wawili , raia wa Burundi. Wawili hao hakimu mkuu Bi Martha Mutuku alielezwa, walikuwa wamepiga stempu feki ya idara ya uhamiaji katika pasipoti za wanawake hao waliotambuliwa kwa herufi za majina yao HN na HM. Bi Mutuku alijuzwa, washtakiwa walikuwa wameidhinisha kuwapo kwa walalamishi hao nchini Kenya kwa kupiga stempu feki katika pasipoti zao. Muia na Mulandi walikana shtaka la kwanza la ulanguzi wa binadamu na pia kupiga stempu feki ya idara ya uhamiaji katika pasipoti za walalamishi. Walimu sasa walia, wataka nyongeza mpya ya mshahara CHAMA cha walimU (Knut), kinataka Tume ya Huduma ya Walimu (TSC), kuharakisha mazungumzo kuhusu makubaliano ya pamoja (CBA), kuwawezesha walimu kuanza kupata mishahara mipya kuanzia Julai 1, 2021. Katibu Mkuu wa chama hicho Wilson Sossion, aliyezungumza akiwa mjini Nakuru baada ya kukutana na walimu kutoka eneo la Rift Valley, alisema kwamba mkataba wa sasa utaisha Juni 30 na utekelezaji wa CBA mpya unafaa kuanza Julai 1 ilhali TSC haijakamilisha shughuli hiyo. “Nilikutana na baraza la Knut la eneo la Rift Valley na tumejadili masuala kadhaa ikiwemo CBA inayokuja. Lililo wazi ni kuwa walimu wanafaa kuanza kupata mishahara mipya kuanzia Julai 1 kupitia mfumo ambao umejadiliwa vyema. Hili ndilo jukumu kuu la chama ,” alisema Bw Sossion baada ya mkutano uliofanyika katika hoteli ya Golden Palace Hotel. Jumapili, Bw Sossion alikutana faraghani kwa takriban saa nne na wanachama wa tawi la Rift Valley la Knut ambapo walijadili masuala kadhaa ikiwa ni pamoja na CBA.Duru miongoni mwa waliohudhuria mkutano huo zilifichulia Taifa Leo kwamba mazungumzo hayo pia yalihusu uchaguzi ujao wa chama hicho. Hali hii inaibua wasiwasi kwamba idadi ya watahiniwa ambao huenda wakakosa kufanya mitihani mwaka huu, huenda ikawa ya juu kuliko miaka ya awali.Mitihani ya KCPE na KCSE itaanza mwezi huu huku ya kidato cha nne ikiendelea hadi mwezi ujao. Familia nyingi zilihama maeneo zilizokuwa zikiishi baada ya kupoteza kazi na kukabiliwa na hali ngumu ya uchumi huku shule zikifungwa kufuatia athari za janga na corona.Maafisa wa elimu wameruhusu watahiniwa kubadilisha vituo vya kufanyia mitihani kukabiliana na mabadiliko hayo. Uchunguzi wa Taifa Leo kote nchini ulifichua kwamba licha ya juhudi za wizara ya elimu na ile ya usalama wa ndani kuwasaka wanafunzi baada ya shule kufungwa wa muda mrefu kufuatia janga la corona, maelfu ya wanafunzi bado hawajarudi shuleni.Baadhi wameacha shule kabisa ingawa maafisa wa elimu hawataki kutoa idadi rasmi. Taifa Leo imebaini kwamba wengi wa waliokosa kurudi shuleni waliolewa, wamejifungua au ni wajawazito.Nao wanafunzi wa kiume wameripotiwa kutafuta kazi ya vibarua wengi wao wakijiunga na biashara ya boda boda.Maafisa wa elimu walikataa kutoa idadi rasmi wakisema kwamba wameagizwa wasiongee na wanahabari. Kaunti za eneo la Kaskazini mwa Bonde la Ufa zinaonekana kuathiriwa zaidi ambapo wavulana ambao hawakurudi shuleni wanaendelea kupashwa tohara.Katika kaunti ndogo ya Baringo Kusini, watahiniwa 20 wa KCSE na idadi isiyojulikana ya watahiniwa wa KCPE bado hawajaripoti tangu shule zilipofunguliwa mwezi uliopita. Ripoti ya idara za afya na elimu inaeleza kwamba wasichana 7, 600 walipata mimba shule zilipofungwa mwaka jana.Katika Kaunti ya Nandi, watahiniwa 193 wa KCPE waliopata mimba na 313 wa shule za sekondari hawakurudi shule. Hata hivyo, Kamishna wa Kaunti hiyo, Bw Geoffrey Omoding, alisema mipango imefanywa kuwawezesha kufanya mitihani ya kitaifa.Katika Kaunti ya Samburu, wanafunzi zaidi ya 5,000 bado hawajarudi shuleni. Hali hii imehusishwa na mimba za mapema, ukeketaji wa wasichana na wavulana kujiunga na marika wao wa Moran.Hata hivyo, mkurugenzi wa elimu wa kaunti hiyo, Bw David Koech, alisema bado hawajabaini idadi kamili ya watahiniwa ambao hawako shuleni. Katika Kaunti ya Narok, ripoti zinasema wasichana 15,542 wa kati ya umri wa miaka 15 na 19 walipata mimba katika muda wa mwaka mmoja uliopita. Na katika Kaunti ya Tana River, maafisa wa idara ya elimu wanawasaka watahiniwa watano walioacha shule kabla ya mitihani ya kitaifa huku Mandera wakitarajia kubaini idadi hiyo kufikia Machi 4. Hofu hiyo imesababishwa na jinsi ambavyo vifaa vya kupambana na corona viliingiwa doa la ufisadi, kiasi kwamba baadhi ya vifaa vya serikali vilidaiwa kupatikana nchi za nje. Kulingana na Mkuu wa Jopokazi la Kushauri Serikali kuhusu Covid-19, Dkt Willis Akhwale, kila chupa ya chanjo itakuwa na alama itakayowezesha serikali kuifuatilia inaposafirishwa. Alama hiyo pia itatumiwa kuthibitisha ni mali ya serikali.Mzigo huo muhimu unatarajiwa kuwasili katika uwanja wa ndege wa kimataifa wa Jomo Kenyatta (JKIA), kisha shughuli ya kuthibitisha mzigo mzima ifanywe ndiposa usafirishwe hadi eneo la hifadhi. Duale azimwa kuandaa mswada wa kuzima ngono mitandaoni WAKENYA wengi katika mitandao ya kijamii, wamemkashifu Mbunge wa Garissa Mjini, Aden Duale kwa kupendekeza mswada utakaotoa adhabu kali kwa waenezaji wa filamu za ngono kwenye mitandao. Hii ni kufuatia kuongezeka kwa usambazaji wa picha na filamu ngomno nchini kupitia kwa mitandao ya kijamii na tovuti nyinginezo.Endapo mswada huo utapitishwa kuwa sheria, watakaopatikana na hatia ya kusambaza picha za ngono mitandaoni watapewa adhabu ya faini ya Sh20 milioni au kifungo cha miaka 25 gerezani, au adhabu zote mbili. Bw Duale pia amependekeza mitandao yote inayosambaza filamu chafu izimwe.Lakini jana watumizi wa mitandao ya kijamii walipuuzilia mbali pendekezo hilo, wakisema kuna mambo muhimu ambayo wabunge wanafaa kufuatilia badala ya mapendekezo hayo. “Utazamaji ponografia au kusambaza kisiri ni kama ukahaba au ushoga. Haya ni mambo ya kibinafsi ambayo mtu hujichagulia mwenyewe na hayahitaji kudhibitiwa na sheria. Aden Duale anafaa kujishughulisha na masuala ya ugaidi na ufisadi ambayo ni matatizo mawili makuu yanayoathiri uchumi na ustawi wetu,’ akasema wakili Donald Kipkorir. Maoni sawa na hayo yalitolewa na maelfu ya Wakenya katika mitandao ya kijamii.Hata hivyo, viongozi wa mashirika mbalimbali na wa kidini waliunga mkono pendekezo hilo la Bw Duale. Katibu Mkuu wa Muungano wa Vyama vya Wafanyakazi (COTU), Francis Atwoli aliwataka wabunge na Wakenya wote kuunga mkono mswada huo akisema hatua hiyo itaendeleza na kulinda maadili na usalama wa wafanyakazi wakiwa kazini.Aliongeza kuwa mswada huo pia utalinda watoto dhidi ya dhuluma ya ngono kupitia mitandaoni. Kwa upande wake, Askofu Mkuu wa Kanisa la Deliverance Mark Kariuki aliunga mkono akisema utawalinda watoto ambao huvurugwa kimaadili na picha hizo chafu.Kauli sawa ilitolewa na Mbunge wa Kiminini, Chris Wamalwa., ambaye pia ni mwenyekiti wa Muungano wa Wabunge Wakatoliki. Mswada huo ambao utawasilishwa rasmi bungeni wiki hii pia unaharamisha usambazaji wa jumbe ambazo zitafasiriwa kuwa na uwezo wa kumshawishi mtu kujihusisha na vitendo vya kigaidi. Atakayepatikana na hatia ya kushiriki uhalifu huo atatozwa faini ya Sh5 milioni au kifungo cha miaka mitano gerezani au adhabu zote mbili. Vijana walipanga kuvuruga hafla za Ruto – Polisi MAAFISA wa usalama katika eneo la Kati walizima njama tano za kuzua fujo wakati wa ziara ya Naibu Rais William Ruto katika Kaunti ya Murang’a, Jumapili iliyopita. Maafisa wa usalama waliozungumza na Taifa Leo kwa sharti kwamba majina yao yasifichuliwe, walieleza jinsi wanasiasa watano walidaiwa kupanga njama ya kuzua ghasia katika maeneo ya Gatura, Kirwara, Gatunyu, Kihumbuini na Ndakaini ambako Dkt Ruto alikuwa ametangaza kufanya mikutano. Wanasiasa hao walianza kupanga ghasia wiki moja kabla ya ziara hiyo. Hafla kuu katika ziara ya Dkt Ruto ilikuwa hafla ya harambee katika kanisa la Gatura AIPCA na nyingine katika mji wa Gatunyu alikochangisha pesa za kusaidia chama cha waendeshaji boda boda cha Gatanga, na kisha kuhutubia mikutano ya hadhara. Polisi hawakutaka marudio ya kisa cha Septemba 4 ambapo vijana wawili kutoka mtaa wa mabanda wa Kiandutu waliuawa katika mji jirani wa Kenol, ambako makundi ya Kieleweke na Tangatanga yalikabiliana wakati Dkt Ruto akiongoza harambee katika kanisa la AIPCA eneo hilo. Mjini Gatanga, ilifichuliwa kuwa maafisa wakuu wa polisi waliwapigia simu wanasiasa wawili wa eneo hilo ili kuwaonya wasihudhurie mikutano ya Dkt Ruto ambayo walikuwa wametangaza kuhudhuria. “Wawili hao ni wa mrengo tofauti usiounga mkono Naibu Rais na walikuwa wametangaza kuwa wangehudhuria mikutano hiyo. Walikuwa wameandaa wafuasi wao kuandamana nao na kuwaagiza wakishambuliwa kwa maneno au kimwili, wawatetee,” Taifa Leo ilifahamishwa. Mnamo Februari 12 alipohudhuria maadhimisho ya miaka 50 ya huduma ya upadri ya Askofu Mstaafu wa kanisa Katoliki Pater Kairo katika kanisa la Sacred Heart of Jesus Cathedral mjini Murang’a, Waziri wa Usalama Dkt Fred Matiang’i aliagiza maafisa wa usalama kukabiliana vikali na ghasia za kisiasa. Mkuu wa polisi eneo la Gatanga, Bw Peter Muchemi, aliambia Taifa Leo kwamba “hatukutaka kubahatisha chochote. Kama wadumishaji usalama, tulihakikisha kila kitu kilikuwa sawa, na kwa usaidizi wa makamanda wetu wa kaunti tulifaulu kuzuia ghasia zozote,” alihoji. Mnamo Ijumaa, afisa wa masuala ya habari na vijana katika mrengo wa Naibu Rais, Dennis Itumbi, alidokezea Taifa Leo kwamba baadhi ya wanasiasa wa Gatanga walikuwa wamepanga njama ya kupeleka wahalifu kuzua ghasia eneo hilo ili kupaka tope vuguvugu la kisiasa la Dkt Ruto, almaarufu hasla. Alisema njama hiyo ilihusu kuzomea na kushambulia umma, wizi na kufanya Ruto kutofika vituo alivyopanga mikutano ili kumsawiri kama asiye maarufu na asiyependwa eneo hilo. Seneta wa Murang’a Irungu Kang’ata aliunga madai hayo Jumamosi aliposema kwamba kulikuwa na njama ya kuua amani eneo la Gatanga kwa kuzua ghasia na akahimiza wapinzani wa Dkt Ruto kukumbatia siasa za ushawishi badala ya kutumia fujo. Mmoja wa maafisa wakuu wa usalama alifurahi ziara ya Dkt Ruto ilipokamilika bila kisa cha ghasia akaandika katika mtandao wa kijamii: “Kwa mara nyingine, juhudi za pamoja za maafisa wa usalama kutoka kaunti yetu kuu ya Murang’a walidumisha usalama katika ziara ya Naibu Rais kaunti ya Murang’a. Kila tukio huwa ni funzo. Yaliyotokea katika ziara yake ya awali Septemba 4 ambayo watu wawili walikufa hayakupatiwa nafasi licha ya majaribio. Visa vyote vilizimwa vilikopangwa.” Jana, Mshirikishi wa eneo la Kati Wilfred Nyagwanga alipongeza maafisa wake wa usalama kwa kusimama kidete, kuepuka siasa za mirengo na kutekeleza jukumu lao la kulinda maisha na mali.Bila kufafanua, Bw Nyagwanga alisema “ kulikuwa na majaribio ya kuvuruga amani kwa njia kubwa lakini nafurahi kwamba maafisa wangu waliweza kuyazima yalikoanzia.” Bw Nyangwanga alisema kwamba maafisa wake wamejitolea kuhakikisha kwamba hafla zote za kisiasa zitakuwa salama mradi tu sheria izingatiwe. “Tunataka wadau wote kutusaidia na kutambua kwamba tuko tayari kusaidia nchi kuwa na amani. Iwapo sote tutapenda amani na kuidumisha, hatutakuwa na shida. Lakini ni kweli tunajua kuna watu wachache wanaofurahia ghasia. Hao ni wateja wetu na tumejitolea kuwapata,” alisema na kuongeza kuwa “ vita dhidi ya maadui wa amani havitajali hadhi katika jamii.’ Wamaasai wanavyovumisha utalii kupitia sherehe za Moran KAUNTI ya Narok inatarajiwa kuwa kivutio kikubwa cha utamaduni kwa miezi mitatu hadi minne ijayo, ukoo wa Purko miongoni mwa jamii ya Wamaasai unapojitayarisha kwa hafla ya kuwaingiza vijana wa Moran kwenye utu uzima. Hafla hiyo huwa inafanyika mara moja kila baada ya miaka kumi, na huwa hatua muhimu kwa vijana hao.Kabla vijana kuvuka rika, huwa kuna shughuli kadhaa ambazo hufanywa kama njia ya kuwatayarisha. Baadhi yazo ni kuwanyoa nywele, wavulana kufunzwa masuala na mienendo ya utu uzima na hafla nyingine, ambapo huwa wanakula nyama pamoja. Ulaji nyama pamoja miongoni mwao huashiria mwisho wao kuwa wavulana na mwanzo wa maisha mapya kama watu wazima.Kufikia sasa, tarehe ambapo hafla yenyewe itafanyika bado haijatangazwa.Hafla hiyo huwavutia maelfu ya watalii kutoka humu nchini na nchi za nje kutokana na upekee wake wa kitamaduni. Mnamo Jumapili jioni, mamia ya Wamorani kutoka vijiji vya Melili katika maeneo ya Narok Kusini na Kaskazini waliingia mjini Narok kwa kishindo. Wamorani hao walikuwa wamebebwa kwa pikipiki na magari, huku wakipiga vuvuzela.Waliigeuza taswira ya mji huo kuwa nyekundu kutokana na rangi ambazo huwa wamepaka nywele zao. Msafara huo ni sehemu ya misafara kadhaa kama hiyo ambayo imeshuhudiwa mjini humo kwa muda wa majuma mawili yaliyopita.Wamorani hao wamekuwa wakielekea katika eneo maalum katika kijiji cha Rotian, Narok Kaskazini, ambako shughuli maalum ya kuwanyoa nywele itafanyika katika muda wa miezi mitatu ijayo. Hafla hiyo huitwa Eunoto kwa lugha ya Kimaasai.Wamorani wote watanyolewa baada ya nywele zao kumwagiliwa maziwa, wakiwa wamekalia kiti chenye miguu mitatu. Baada ya hatua hiyo, watashirikishwa kwa hafla ya kuwatawaza kama watu wazima.Kiongozi wa Wamorani hao, Bw Amos Ole Tikani alisema bado wanatarajia kuwapokea wengine wengi zaidi. “Kufikia sasa, tumepokea Wamorani kutoka makundi tisa ambako ukoo huo huwa unaishi. Wanatoka katika maeneo kama Nkaretta, eneo la Mau katika Narok Kaskazini, Naroosura katika Narok Kusini na Mosiro katika Narok Mashariki. Watakuwa miongoni mwa Wamorani 6,000 wanaojitayarisha kwa hafla hiyo. Wanatarajiwa kula mafahali 3,000 na mbuzi na kondoo 30,000,” akasema. Bw Joseph Ole Yenko, ambaye ni chifu wa kitamaduni wa jamii hiyo na anayewaongoza Wamorani kutoka eneo la Melili, alisema hafla hiyo inachukuliwa kwa uzito sana na jamii ya Wamaasai. Aliitaja kuwa “nguzo kuu” kwa maisha ya kila mtu kutoka jamii hiyo. “Hafla inajumuisha ujenzi wa Manyatta, uteuzi wa viongozi, uchezaji densi, unyoaji nywele, ulaji nyama na utoaji baraka kwa washiriki wote,” akasema Bw Yenko.Hafla hiyo huhusisha vijana kutoka jamii hiyo walio kati ya umri wa miaka 15 na 30. Video za ngono zihalalishwe mitandaoni – AKS CHAMA cha Wasiomwamini Uwepo wa Mungu Nchini (AKS) kimepuuzilia mbali mswada unaoharamisha usambazaji wa video, picha na jumbe chafu za ngono mitandaoni kikisema hatua hiyo haitakomesha uovu huo. Kwenye taarifa Jumatatu mwenyekiti wa chama hicho Harrison Mumia alisema kuharamishwa kwa picha hizo kutachangia ongezeko la visa vya kuendeshwa kwa uovu huo kisiri. “Tunapinga mswada huu wa marekebisho ya sheria kuhusu uhalifu wa mitandaoni. Bw Duale anaongozwa na chuki za kidini anapopendekeza mswada huu,” akasema. Mbunge huyo wa Garissa ndiye mdhamini wa mswada huo ambao unatarajiwa kusomwa kwa mara ya kwanza bungeni katikati mwa wiki hii. Kulingana na mswada huo, yeyote atakayepatikana akisambaza video, picha au jumbe za ngono atakuwa ameshiriki uhalifu na anaweza kutozwa faini ya hadi Sh20 milioni au kifungo cha miaka 25 gerezani, au adhabu zote mbili. “Mtu hapaswi kuchapisha kwa njia ya kompyuta au kusambaza picha au video za kingono mitandao, au chombo chochote cha kupitisha habari, kimakusudi,” kielelezo cha mswada huo kinasema. Kulingana na ASK watu wazima wako na haki ya kutizama video za ngono faraghani manyumbani mwao na hawafai kudhibitiwa kwa njia yoyote. Bw Mumia alisema hatua bora ya kuzuia vijana kuathiriwa na mwenendo huo ni kuwapa elimu kuhusu masuala ya ngono tangu wakiwa wadogo. Hata hivyo, Katibu Mkuu wa Muungano wa Wafanyakazi Nchini (COTU) Francis Atwoli amechangamkia mswada huo akisema utachangia kuendelezwa kwa maadili miongoni mwa wafanyakazi. “Kando na maadili, kuzima kwa uovu huo utawahakikishia usalama wao wafanyakazi, vijana na wanajamii kwa ujumla ambao huathiriwa na uovu huu mitandaoni,” akasema Bw Atwoli kwenye taarifa kwa vyombo vya habari. Diwani ang’olewa uongozini kutokana na hongo DIWANI (MCA) wa Wadi ya Karen kaunti ya Nairobi Bw David Njilithia Mberia Alhamisi alipoteza kiti chake baada ya kusukumwa jela miaka mitatu kwa ufisadi wa ulaji rushwa ya Sh0.2m. Bw Mberia alipokea adhabu hiyo baada ya kupatikana na hatia ya kudai hongo ya Sh1milioni na kupokea Sh200,000 kutoka kwa Bw Samuel Maina Bw Mberia alidai hongo hiyo kushawishi kamati ya utamaduni na huduma za jamii katika kaunti ya Nairobi yenye wanachama 20 wasivuruge umiliki wa ardhi ambayo Bw Maina amejenga shule za kibinafsi. Bw Mberia alikuwa ameshtakiwa pamoja na Madiwani Jared Okoth (Wadi ya Mathare Kaskazini) na Abraham Mwangi Njihia (wadi ya Woodley-Kenyatta) ambao waliachiliwa. Wote watatu walikuwa wameshtakiwa kwa kula njama za kudai hongo ya Sh1milioni kutoka kwa Bw Kiragu. Akipitisha hukumu hakimu mwandamizi Bw Thomas Nzioki alisema , Bw Mberia ni afisa wa Umma na sheria za kuangamiza ufisadi zahitaji mmoja akipatikana na hatia ang’atuliwe katika wadhifa wake. “Wewe Bw Mberia ni afisa wa umma na chini ya Kifungu cha sheria nambari 18 za sheria za kupambana na ufisadi vile umepatikana na hatia na kuhukumiwa sasa utapoteza wadhifa wako wa MCA wa Karen. Hii mahakama itawasilisha nakala ya uamuzi huu kwa Spika wa Bunge ya Kaunti ya Nairobi akitangaze wazi kiti cha Wadi ya Karen,” aliamuru Bw Nzioki. Akaendelea kusema ,”Ikiwa hii mahakama inataka kuendelea na kesi dhidi ya Sonko, basi iahirishe vikao vya hii kesi na kuvipeleka hospitalini anakolazwa Sonko.” Wakili huyo mkongwe mwenye tajriba ya juu katika masuala ya sheria na aliye na umri wa miaka 85 alilalama kortini akisema, “Katiba ya nchi hii ambayo ndiyo sheria kuu inasema kila mmoja lazima awe na afya njema ndipo ashiriki katika midahala na ujenzi wa afya.Je mmoja ataendelea aje kusikiza kesi na kujibu mashtaka akiwa anaugua na mwenye maumivu makali?” “Nataka kuikumbusha hii mahakama kwamba aliyekuwa afisa mkuu serikali Bw Gakuo alifariki akiwa gerezani kwa sababu ya msimamo wa afisa ya mkurugenzi wa mashtaka ya umma.Hatutaki Sonko aathirike kiafya kwasababu ya msimamo huu mkali wa Serikali,”Dkt Khaminwa. Sonko amesema ametumbukizwa katika lindi la kesi sisizo na mbele wala nyuma kwa sababu ya msimamo wake kisiasa. Mahakama ilikabidhiwa ripoti ya uchunguzi aliofanyiwa Sonko Februari 19,2021 na wataalam wanne wa matibabu katika hospitali kuu ya Kenyatta (KNH). Mawakili Khaminwa na Nyamu walipinga ripoti hiyo ikisomwa na kutegemewa katika utoaji wa mwelekeo ikiwa Sonko atafika kortini au la. Akasema Bw Nyamu,“Hii ripoti ni ya kisiri kuhusu afya ya Sonko.Haipasi kutangazwa kamwe adharani.Ripoti hii iliitishwa na hakimu mkuu Douglas Ogoti na wala sio Bw Ooko.Afisa za DPP na EACC zimekosa kuwasilisha ripoti hii na hatuna nakala yake ikitiliwa maanani ni ya mteja wetu.” Bw Nyamu alisema hata mawakili wa washukiwa wengine wawili walioshtakiwa pamoja na Sonko hawapasi kupata nakala ya ripoti hiyo. Vikao viliahirishwa kisha mawakili wote wakaenda afisini kwa Bw Ooko. Baada ya muda walirudi kortini na wote walinyamaza na kutulia vitini tulii huku wakisubiri hakimu atoe uamuzi kuhusu ombi la kesi kuahirishwa kwa miezi miwili. Azuiliwa kwa kumuua nduguye wakipigania mwanamke Mshukiwa huyo wa mauaji Hussein Chemwor Maina atakaa rumande kwa siku 14 huku polisi wakimhoji kuhusiana na mauaji ya kinyama ya Noah Kibiama Maina mnamo Februari 24, 2021 katika mtaa wa Kayole, kaunti ya Nairobi, wenye visa vingi vya uhalifu. Hakimu mkuu Bw Angelo Kithinji, alifahamishwa na Inspekta Moses Kenga kwamba ripoti ililiwasilishwa kwa maafisa wa uchunguzi wa jinai katika kituo cha polisi cha Kayole kuwa Chemwor alimwinukia nduguye na kumuangamiza baada ya mzozo kuhusu kidosho. Pia korti ilijuzwa, polisi watawasaka mashahidi walioshuhudia kisa hicho waandikishe taarifa ndipo iambatanishwe pamoja kabla ya kuwasilishwa kwa Mkurugenzi wa Mashtaka ya Umma Noordin Haji kutoa ushauri kabla ya shtaka la mauaji kusajiliwa. Chemwor anadaiwa alimuua nduguye Noah Kibiama Maina kwa kumchoma kisu upande wa kulia wa kifua chake na vile vile alimdunga shingoni walipotofautiana kuhusu msichana mrembo mithili ya Malaika mkazi wa eneo la Soweto mtaani Kayole mashariki mwa jiji la Nairobi. Wasichana mitaani waonywa dhidi ya ndoa za mapema WASICHANA wameshauriwa kuzingatia umuhimu wa elimu badala ya kujiingiza katika ndoa za mapema na kubeba mimba za mapema. Hayo yalinenwa mwishoni mwa wiki na mkurugenzi wa Wakfu wa Mathare, Bw Eric Omwanda Nehemiah. Alikuwa katika mkutano na vijana zaidi ya 1,000 katika mtaa wa mabanda wa Mathare. Bw Eric aliongeza kwamba kabla ya kuelekea katika harakati za uchaguzi mkuu ujao mwaka 2020 ni vyema kwa vijana kubadili kasumba ya kutumiwa vibaya na wanasiasa. “Tunapoelekea kwenye uchaguzi mkuu mwaka 2022, msikubali kutumiwa na wanasiasa kuzua vurugu na ghasia kama tulivyoshuhudia miaka ya hapo awali. Badala yake, jiungeni na vikundi vinavyojihusisha na miradi ya maendeleo, ‘’ Bw Eric asema. Katika kipindi cha mwaka mmoja tangu janga la Corona kuripotiwa nchini Kenya, wakfu wa Mathare ulisimama na vijana hao katika masuala ya kusaidia jamii katika mtaa huo. Wakishirikiana na mashirika mbalimbali, vijana kutoka wakfu huo walishiriki zoezi la kupatiana barakoa, sabuni na vitakasa mikono kwa jamii ya Mathare na mitaa mingine katika kaunti ya Nairobi. Hali tete Barcelona raia wa zamani na watatu wengine wakitiwa nguvuni MAAFISA wa polisi mjini Catalonia wamesema wametia nguvuni watu wanne baada ya kufanya upekuzi katika ofisi za kikosi cha Barcelona kinachoshiriki Ligi Kuu ya Uhispania (La Liga). Miongoni mwa watu waliokamatwa ni rais wa zamani wa Barcelona, Josep Maria Bartomeu. Kinara huyo na wenzake anatarajiwa kuhojiwa kama sehemu ya uchunguzi kuhusu matumizi mabaya ya fedha kambini mwa Barcelona wakati wa uongozi wake. Miongoni mwa masuala yanayochunguzwa yanahusiana na sakata ya ‘Barcagate’ 2020 ambapo kikosi cha Barcelona kilianza kuvutana na kampuni inayosemekana kuwakosoa vikali wachezaji wa sasa na wa zamani wa klabu hiyo kwenye mitandao ya kijamii. Uchaguzi wa urais kambini mwa Barcelona unatarajiwa kufanyika mnamo Machi 7, 2021 baada ya Bartomeu kujiuzulu mnamo Oktoba 2020. Bartomeu aliwahi kuthibitisha kuwa Barcelona ilikatiza rasmi kandarasi yake na kampuni ya I3 Ventures ambayo ilikuwa imepatiwa kazi ya kupepeta sifa za Bartomeu na bodi ya klabu hiyo mitandaoni. Kwa mujibu wa gazeti la Mundo Deportivo nchini Uhispania, kampuni hiyo ilisimamia akaunti kochokocho za mitandao ya kijamii kwa nia ya kukosoa na kuumbua wanasoka Lionel Messi, Gerard Pique, Xavi Hernandez, Pep Guardiola na Carles Puyol kupitia Facebook na Twitter. Miongoni mwa masuala yaliyoendelezwa na Ventures ni kueneza uvumi wenye lengo la kuzua hisia kali dhidi ya Messi baada ya fowadi na nahodha huyo raia wa Argentina kuchelewa kutia saini kandarasi mpya uwanjani Camp Nou. Mambo mengine yaliyoibuliwa ni pingamizi dhidi ya Pique kujihusisha na mashindano ya tenisi ya Davis Cup. Mnamo Aprili 2020, wanachama sita wa Bodi ya Usimamizi ya Barcelona walijiuzulu na kumweleza Bartomeu kwamba hawakufurahishwa na namna ambavyo kikosi hicho cha La Liga kinavyoendeshwa. Katika barua iliyoandikwa na kutiwa saini na sita hao, masuala kuhusu jinsi Barcelona itakavyoathirika kifedha kutokana na janga la corona pia yalifichuliwa. Migogoro hiyo ya mara kwa mara miongoni mwa vinara wa klabu na kati yao na wachezaji ni kiini cha Messi kutaka kuondoka ugani Camp Nou baada ya mkataba wake wa sasa na kikosi hicho kutamatika rasmi mwishoni mwa msimu huu. Messi anahusishwa pakubwa na uwezekano wa kutua Manchester City ya Uingereza au Paris Saint-Germain (PSG) ya Ufaransa. Kinara wa zamani wa EACC akana kuhusika katika sakata ya Kemsa ALIYEKUWA Afisa Mkuu Mtendaji wa Tume ya Maadili na Kupambana na Ufisadi (EACC) Halakhe Waqo akana kuhusika katika sakata ya ununuzi wa bidhaa za corona ya thamani ya Sh7.8 bilioni katika Mamlaka ya Dawa Nchini (Kemsa). Akiongea Ijumaa alipofika mbele ya Kamati ya Bunge kuhusu Uwekezaji (PIC) Bw Halakhe hata hivyo alikubali kuwa alimdhamini mmoja wa wawasilishaji wa bidhaa katika mamlaka hiyo alipotaka kukosa fedha kutoka benki moja ya humu nchini. Bw Waqo alisisitiza kuwa hajawahi kupewa zabuni ya kuuzia Kemsa bidhaa zozote wala kuwa mkurugenzi wa mojawapo ya kampuni 107 zilipata zabuni ya kuiuzia bidhaa za kupambana na Janga la Covid-19. “Sijawahi kuomba zabuni kuuza bidhaa za kudhibiti corona kwa Kemsa, kama mtu binafsi au kupitia kampuni fulani. Sikuhusishwa katika upatikanaji wa vibali vya kuuza bidhaa hizo,” akasema alipofika mbele ya kamati hiyo katika majengo ya bunge, Nairobi. Bw Waqo aliwaambia wanachama wa kamati hiyo inayoongozwa na Mbunge wa Mvita Abdulswamad Nassir, kwamba alimsimamia kampuni ya Aszure Commercial Services kama mdhamini katika Benki ya First Communty ili iweze kupata mkopo iweze kuwasilisha bidhaa za thamani ya Sh347 milioni kwa Kemsa. “Mimi sio mwenye hisa au mmoja wa wakurugenzi wa kampuni ya Aszure Commercial Services,” akasema. “Nilikuwa ajenti wa ufadhili kwa kampuni hiyo iliyopewa zabuni na Kemsa iiuzie bidhaa za kuzuia msambao wa virusi vya corona,” Waqo akaongeza. Alieleza kuwa kampuni hiyo ilijulishwa kwake na afisa mmoja wa benki hiyo katika wiki ya mwisho ya Aprili, 2020. “Kwa sababu niko na akaunti katika benki ya First Community, mmoja wa wakurugenzi wa Aszure Commercial Services aliniomba niwe mdhamini wao kwa mkopo waliotaka kutoka kwa benki hiyo,” akasema Bw Waqo. Mapema mwezi huu mkurugenzi mmoja wa Aszure Commercial Services Bi Zubeda Nyamlondo aliambia kamati hiyo ya PIC kuwa alisaidiwa na Waqo kupata mkopo kutoka benki ulimsaidia kuwasilisha barakoa 500,000 aina ya N95. Fida-K yalalamikia ongezeko la mauaji ya wanawake Kenya SHIRIKISHO la mawakili wanawake nchini (Fida- Kenya), limeitaka serikali kulinda wanawake na wasichana na kukomesha mauaji ambayo yanaendelea kuongezeka nchini. Maafisa wa chama hicho walisema uchunguzi wao umeonyesha kuwa, idadi ya visa vya mauaji ya wanawake inazidi kuongezeka nchini. Wakilaani mauaji ya hivi majuzi ya naibu mkurugenzi wa Tume ya Ardhi (NLC) Jennifer Wambua na Velvine Kinyanjui, maafisa hao walisema serikali ina jukumu la kikatiba la kuwalinda wasichana na wanawake kutoka kwa wauaji. “Idadi ya mauaji inatia wasiwasi na kama FIDA-Kenya tunasikitishwa na usalama wa wanawake na wasichana katika nchi hii. FIDA- Kenya inahimiza serikali kutekeleza jukumu lake la kulinda wasichana na wanawake dhidi ya mauaji,” alisema mwenyekiti wa FIDA- Kenya, Nancy Ikunu. Mwili wa Bi Wambua ulipatikana katika kichaka eneo la Ngong siku kadhaa baada ya kutoweka, naye Bi Kinyanjui anadaiwa kuuawa na mwanamume aliyekuwa mpenzi wake.Bi Ikunu alisema uchunguzi wa FIDA- Kenya unaonyesha kuwa ghasia za kijinsia na kingono zinachangia mauaji ya wanawake. “Haki na usalama wa raia wote ni jukumu la pamoja na ni juu yetu sote kutaka serikali kuwajibika katika kutekeleza haki zetu,” alisema.Kulingana na Mkurugenzi Mkuu wa shirika hilo Ann Ireri, kuna kesi kadhaa kortini ambazo linataka serikali kuwajibika katika kulinda wanawake. Onyo magaidi wasajili watoto mitandaoni WAZAZI wametakiwa wafuatilie mienendo ya watoto wao ili kuwazuia kujiunga na makundi ya kigaidi kupitia ueneaji wa itikadi kali hasa kupitia mitandaoni wakati huu ambapo shule zimefungwa na wako likizoni. Kituo cha Kitaifa cha Kupambana na Ugaidi (NCTC) kinasema kwa sasa makundi ya uhalifu yanaendeleza tabia zao kupitia ulanguzi wa mihadarati. Kituo hicho kimeonya kuwa kutakuwa na ongezeko la matumizi ya dawa za kulevya miongoni mwa wanafunzi wengi shuleni kupitia ripoti ya Shirika la Kupambana na Matumizi ya Mihadarati (NACADA) 2019. Ripoti hiyo ilifichua kuwa watoto wadogo kuanzia umri wa miaka minne wamezamia matumizi ya dawa za kulevya. Hii ni kwa sababu matumizi ya dawa hizo sasa yamekithiri shuleni hasa unywaji pombe. Wengi wa wanafunzi wanaozamia matumizi ya dawa za kulevya hufanya hivyo kutokana na msukumo wa kuwaiga wenzao pamoja na kutimiza mahitaji ya kibinafsi iwapo wanatoka katika familia maskini. “Imebainika kuwa ni rahisi mno kwa watoto wanaotumia dawa za kulevya kujiunga na makundi ya uhalifu na yale ya kigaidi. Wao hufanya hivyo ili waendelee kupata dawa hizo kwa kuwa uraibu wa kuzitumia ushawaingia,” ikasema ripoti ya NCTS kuhusu usalama wa watoto na katika uzuiaji wa wanafunzi wa shule mbalimbali kukumbatia uhalifu na ugaidi. Aidha, wazazi wameshauriwa kutazama dalili kadhaa kuonyesha mtoto amejiunga na makundi haya ya uhalifu. Moja ni matumizi ya mara kwa mara ya mitandao ya kijamii ambapo wao huandika mambo yasiyotaka maoni ya wengine. Hasa masuala wanayojihusisha nayo huwa ni ya kueneza ghasia. Dalili nyingine ni mtoto kujitenga na kuwa pekee yake mara nyingi huku akikasirikia mambo madogo madogo na kujisawiri kama asiyeridhika maishani. Pia yeye hubadili mtindo wake wa mavazi hasa kupendelea nguo zinazofanana na za polisi na kukumbatia mtindo wa kiajabu wa kutengeneza nywele. Mkurugenzi wa NCTS Joseph Opondo alisema kwamba wazazi ndio wanajukumu kubwa la kuwazuia wanao kujiunga na makundi ya ugaidi au magenge ya wezi hasa enzi hizi za utandawazi ambapo wanaweza kufikia mambo mengi kwa urahisi. Wanaume makahaba waongezeka Mombasa TAHARUKI imetanda Kaunti ya Mombasa baada ya vijana kati ya umri wa miaka 19 na 23 kujitokeza na kutangaza hadharani namna wanavyosajiliwa na wanawake matajiri kula uroda nao katika hoteli za kifahari na majumba ya ukwasi eneo la Nyali. Idadi ya wavulana wadogo wanaowekwa kimada na wanawake wenye umri wa makamo au hata zaidi inaongezeka katika mji wa kitalii wa Mombasa, suala linaloendelea kuzua taharuki eneo hilo. Hata hivyo, baadhi ya vijana hao waliambia Taifa Leo kuwa walisukumwa kwenye biashara ya ngono kutokana na ugumu wa maisha wakati shughuli za kawaida zilipoyumbishwa na janga la corona. “Nilijitosa katika tabia ya ukahaba sababu ya ukosefu wa ajira. Wale wanawake wana pesa, anakutumia teksi uende mahali aliko ama mnakutana hotelini. Ni biashara iliyo na pesa,” akasema kijana wa umri wa miaka 22 anayekiri kujiingiza kwa hiyo tabia. Mtaani Bamburi, Shawn alisema alisajiliwa kwenye biashara hiyo na rafiki yake kwenye kikundi cha makahaba wanaume. “Rafiki yangu alinijuza kuhusu biashara hii ya ngono na nikalipishwa Sh500 kuwa mwanachama wake. Msajili wetu hututafutia wateja. Kila mteja ninayepata huwa nalipwa Sh4,000 ikiwa chache lakini kazi ikiwa nzuri huwa nalipwa Sh7,000 kwa kila mteja,” afichua Shawn kutoka Bamburi. Wapo wanaohisi biashara hii inayokiuka maadili imenasua vijana kutokana na uhalifu na matumizi ya dawa za kulevya. Hata hivyo, wapo waliojinasua kutoka mtego huo na kuanza kurekebisha tabia ya walionaswa na biashara hiyo. Wale waliohojiwa na Taifa Leowalisema kuna kundi la WhatsApp lenye vijana zaidi ya kumi, ambao wanashirikiana pamoja na mkubwa wao mwenye kuwahadaa na kuwaingiza kwenye biashara hiyo. “Hpao ndipo wanatafutiwa wateja kupitia mitandao ya ngono au kuunganishiwa na jamaa huyo anayesemekana ni kiongozi wao. Hao wanawake huishi sehemu kama Nyali wanasema mabwana zao hawawezi shughli,” aliongeza kijana mwingine ambaye aliomba jina lake libanwe. Baadhi ya vijana hao wamejinasua na kundi hilo na sasa ni wasanii wanaotoa nasaha kwa wenzao kuvuka sakafu “Yaliyopita si ndwele tugange yajayo..mtu akinihukumu sababu ya maisha yangu ya hapo awali ni sawa. Lakini nimebadilika na wazazi wangu wamenikubali,” alisema Wandera. Maryline Laini, Mkurugenzi wa Ikoko Iju Africa alisema wazazi wengi hawajui maisha ya watoto wao. “Wazazi wengi hawajui watoto wao ni makahaba. Ni dharihiri kuwa idadi ya wanaume makabaha imeongezeka. Vijana wanasajiliwa kuingia kwenye biashara za ngono kati ya wanaume ambayo imekithiri katika fuo zetu,” akaeleza Laini. Hata hivyo, vijana hao kwa sasa wanaendelea kupata ushauri na nasaha kutoka kwa shirika la Ikoko Iju Africa, ambalo lina lengo la kuwafikia vijana wengi zaidi na kuwatoa kwenye maisha hayo. Kwa hivyo Bi Susan atapeperusha bendera ya Jubilee kwenye uchaguzi mdogo unaotarajiwa kufanyika Mei 18, 2021. Baada ya kutangazwa mshindi, Bi Waititu aliwapongeza wakazi wa Juja kwa kuendesha uchaguzi kwa utulivu na amani. Kiti cha ubunge cha Juja kilibaki wazi baada ya Bw Waititu kuaga dunia Februari, 2021 baada ya kuugua saratani ya ubongo kwa miaka mitatu. Baadhi ya vituo vilivyofanyiwa uchaguzi ni shule ya msingi ya Jomo Kenyatta Juja, shule ya msingi ya Gachororo, Kurahia, na kituo cha chifu eneo la Witeithie, Juja. Kulingana na mapendekezo ya BBI, Kaunti ya Narok imepangiwa kupata maeneobunge matatu zaidi, yakiwemo Narok Kaskazini, Narok Kusini na Trans Mara Magharibi. Mnamo Ijumaa, mchakato wa kuigawa Kaunti Ndogo ya Narok Kaskazini uligeuka kuwa jukwaa la majibizano makali kuhusu mahali mipaka itakapowekwa. Ililazimu vikao hivyo kuahirishwa kwa wiki moja, baada ya wenyeji kutofautiana na serikali kuhusu utaratibu wa kuweka mipaka. Idadi kubwa ya washiriki ilikubaliana na pendekezo la kukifanya kituo cha kibiashara cha Olokurto kuwa makao makuu lakini wakatofautiana na utaratibu kuhusu mipaka. Kikao hicho kilifanyika katika Shule ya Upili ya Kisiriri. Hata hivyo, viongozi walipinga pendekezo hilo na kuomba muda zaidi kushauriana. “Tunapinga kubuniwa kwa mipaka hii, kwani baadaye, kaunti ndogo mpya itafanywa kuwa eneobunge jipya. Ikiwa tutaafikiana na mpango huo, hilo litasababisha kubuniwa kwa eneobunge la Narok ya Kati, jambo ambalo tunalipinga kama wenyeji,” akasema Bw Nchoe. Hata hivyo, Bw Mwenga alisema kuwa kugawanywa kwa kaunti ndogo hiyo katika maeneo mawili kunalingana na juhudi za serikali kupeleka huduma muhimu kama usalama kati ya zingine kwa wananchi. Kwa sasa, kaunti hiyo ina kaunti ndogo sita, ambazo ni Narok Kaskazini, Kusini, Magharibi, Transmara Magharibi, Mashariki na Kusini, ambayo ilibuniwa kufuatia agizo la Rais Uhuru Kenyatta. Akasha: Shirika lahitaji miezi 6 kwa uchunguzi SHIRIKA linalotwaa Mali Iliyoibwa (ARA) litahitaji miezi sita kuchunguza mali ambayo inamilikiwa na familia ya mfanyabiashara tajiri Baktash Akasha anayekabiliwa na kesi ya ulanguzi wa dawa za kulevya. Afisa wa uchunguzi wa ARA Isaac Nakitare alieleza mahakama kwamba pia wanachunguza mali ya familia hiyo iliyoko katika mataifa ya Marekani na Pakistan kubaini kama ilipatikana kutokana na pesa za ulanguzi wa dawa za kulevya. “Uchunguzi tunaofanya unahusisha mambo mengi na pia nchi mbalimbali,” akasema Bw Nakitare alipofika mahakamani kueleza sababu zilizochangia uchunguzi kwenye kesi hiyo kuchukua muda mwingi. Afisa huyo alikuwa akitoa ushahidi wakati wa kusikizwa kwa kesi ambapo mke na mama wa mfanyabiashara huyo walitaka kuachiliwa kwa baadhi ya mali yao iliyotwaliwa kwenye kisa cha uvamizi nyumbani kwao Novemba 2014. Uvamizi Hata hivyo, Bw Nakitare alisema kwamba hakupewa mali yoyote ya familia ya Bw Akasha wala hakutembelea au kuhusika na uvamizi huo. “Bado hatujaandaa notisi ya kutwaa mali yoyote kwa sababu uchunguzi unaendelea kufahamu jinsi familia hiyo ilipata mali hiyo,” akaongeza Bw Nakitare. Pia alieleza mahakama kwamba wanaendelea kuchunguza akaunti za benki zinazoshikiliwa na familia ya mfanyabiashara huyo. Mkuu wa Kitengo cha kupambana na ulanguzi wa mihadarati Hamisi Massa naye alieleza mahakama kwamba kabla ya Baktash na nduguye Ibrahim Akasha kuhukumiwa Marekani kutokana na ulanguzi wa dawa za kulevya, walikuwa wameanza kuchunguza jinsi walivyopata mali yao. Hata hivyo, mkewe Najma Juma na mama mkwe Fatma Akasha wanataka korti iamuru mali yao iachiliwe kwa kuwa inakiuka katiba na haki zao za kibinafsi. Kati ya mali hiyo ni magari mawili ya kifahari, simu, bastola, mikufu ya dhahabu, herini na bangili. Familia hiyo inadai kwamba mali hiyo haihusiani na kesi ambayo ilichangia kuhukumiwa kwa mfanyabiashara huyo na nduguye wala haikununuliwa na pesa za dawa za kulevya. Bw Baktash na nduguye Ibrahim walifungwa miaka 25 na 23 mtawalia baada ya kupatikana na hatia ya kushiriki ulanguzi wa dawa za kulevya. Katika kesi hiyo walimshtaki Inspekta jenerali wa polisi, Afisi ya DPP, DCI, Kamanda wa polisi wa Pwani na Afisa wa uchunguzi wa uhalifu katika eneo hilo. Walidai kwamba mnamo usiku wa Novemba 9, 2014 polisi walivamia makazi yao katika mtaa wa Nyali na kuanza kupekua nyumba yao kisha kuchukua baadhi ya mali yao. Walisema uvamizi huo ulilenga kuwanyanyasa ilhali waliwaruhusu makachero hao kufanya kazi yao bila pingamizi lolote. Aidha walieleza korti kwamba wamekuwa wakipigania mali hiyo iachiliwe lakini maafisa wa uchunguzi wamekuwa wakisisitiza kwamba ilipatikana kwa njia haramu na ni sehemu ya kesi inayoendelea. Prof Gicharu alisema kabla ya kufungua kitengo cha somo la afya walilazimika kuwekeza takribani Sh300 milioni ili kujengwa maabara ya kisasa, na chumba cha kuhifadhi maiti cha General Kago kwa ushirikiano wa umma, chuo cha Mount Kenya na hospitali kuu ya Thika level 5. “Sisi ndicho chuo cha kibinafsi kuzindua kitengo cha afya ya umma na mafunzo ya ujuzi wa dawa,” alisema Prof Gicharu. Alisema hatua hiyo haikuwa rahisi hivyo “lakini tulifanikiwa.” Alisema hivi majuzi MKU ilitajwa kama mojawapo ya vyuo vilivyofuzu katika ubora wa masomo kwa kupata alama ya asilimia 82. Prof Serem alisema uwekezaji wa somo la udaktari kwa miaka saba ni muhimu ili kupata wajuzi wengi wa kutibu wagonjwa ambao nchi hii inahitaji kwa sasa. Dkt Gaitho alisema chuo hicho kinajihusisha sana na ajenda tatu muhimu ambazo ni ubunifu, utafiti na maswala ya kutembelea umma mashinani, lakini utafiti ndicho kigezo maalum wanachohusudu. Alisema maono ya chuo cha MKU ni kuzidi kufuata ruwaza ya 2020-2029 kuhusu utafiti masomoni. “Lengo kuu katika mipango hii ni kuona ya kwamba wataalam wanaoendesha maswala ya utafiti wanapata ujuzi zaidi katika masomo wanayoendesha,” alisema Dkt Gaitho. Prof Jaganyi alisema chuo hicho kitatumia kitengo chao cha afya kuisaidia serikali kufanikisha mipango yake inayohusiana na mafunzo ya afya na utafiti. “Sisi pia kama chuo cha kibinafsi tunastahili kuwa na ushirikiano wa karibu na serikali ili kutoa usaidizi wowote ule unaohitajika,” alifafanua Prof Jaganyi. Uhuru awahimiza Watanzania kuunga mkono Rais wao Samia Suluhu Hassan JUMUIYA ya Afrika Mashariki (EAC) imepoteza mchapakazi aliyetaka kuiona ikiboreka kiuchumi, amesema Rais wa Kenya Uhuru Kenyatta kwenye hotuba yake katika Uwanja wa Jamhuri, mjini Dodoma, Jumatatu katika hafla ya kumuaga Dkt John Pombe Magufuli – Rais wa awamu ya tano Tanzania – aliyefariki Machi 17, 2021. Rais Kenyatta ambaye ni mwenyekiti wa EAC amemtaja Dkt Magufuli kama kiongozi aliyeheshimu Kanda ya Afrika Mashariki na Afrika kwa ujumla. “Tumempoteza kiongozi mchapakazi na Rais aliyeheshimu Ukanda wa Afrika Mashariki na Afrika kwa jumla,” akasema Rais Kenyatta akitoa salamu za pole za Kenya na pia kwa niaba ya viongozi wa Jumuiya ya Afrika Mahsariki. Akiorodhesha miradi ya maendeleo aliyotekeleza nchini Tanzania, Rais Kenyatta alisema Dkt Magufuli ameonyesha kwamba Waafrika wanaweza kujikomboa na kujisimamia bila kutegemea mataifa ya Ulaya. “Chini ya muda mfupi, tumeona Dkt Magufuli amefanikisha miradi ya maendeleo kama vile kuweka stima na kuimarisha barabara ambazo zitaifaa Afrika Mashariki,” akasema Rais Kenyatta. Akaeleza: “Ninamuomboleza rafiki wa karibu, ambaye tulizungumza mara kwa mara, mchana, jioni tukijadiliana namna na jinsi ya kuboresha uchumi wa nchi za Jumuiya ya Afrika Mashariki.” Cyrus Ruru afariki na kuacha maswali kuhusu kifo cha diwani 2012 ALIYEKUWA Mwenyekiti wa Baraza la Mji wa Maragua katika Kaunti ya Murang’a Bw Cyrus Ruru Mwaura alifariki na kutamatisha maisha yake yaliyojaa utata mwingi katika eneo hilo. Bw Ruru akisifiwa na wengi kama mwanasiasa shupavu aliyekuwa na uwezo wa kujipenyeza katika dili za kisiasa na za kumfaa kiuchumi aliishia kwa wakati mmoja kuhusishwa na kifo cha diwani mwenza wa Muthithi Bw Charles Obed Thuo ambaye aliaga dunia Agosti 2012. Kinaya ni kuwa, Bw Ruru alitajwa kama aliyekuwa amezama ndani ya imani ya Kikristo ambapo katika kanisa la AIPCA, alikuwa mwenyekiti wa Dayosisi ya Maragua na pia mwekahazina katika bodi ya kitaifa. Bi Sabina Chege akiwa ni mbunge mwanamke mwakilishi wa Kaunti ya Murang’a akimtaja mwendazake kama “rafiki yangu wa dhati na mshauri wa kisiasa” na ambaye Februari 14 iliyopita alimsaidia katika hafla ya kuchanga pesa za kanisa moja eneo hilo. Bw Thuo alijulikana kwa jina la majazi la Wathu na alikuwa amefanya kazi kama meneja katika mashamba kadha ya biashara za kilimo kabla ya kurejea nyumbani na kuwekeza katika biashara ya mauzo ya vitabu na vifaa vingine vya kutumika shuleni. Aidha, alikuwa mkulima hodari lakini akiwa na vituko kadha vya kijamii ambavyo vingehatarisha maisha yake kupitia kuvutia maadui kadha. Katika kisa hicho, Bw Thuo alikabiliwa na watu waliokuwa wamejihami kwa bunduki na silaha butu na wakamshambulia na kumwibia. Alishambuliwa kwa vifaa butu na wahalifu wakihepa, walipiga risasi angani ili kuogofya wanakijiji ambao walikuwa wameanza kujitokeza katika kisa hicho cha mwendo wa saa mbili usiku. Ni tukio lililovuruga siasa za eneobunge la Kigumo kwa kiwango kikuu ikizingatiwa kuwa Bw Thuo alikuwa ametangaza nia ya kuwania ubunge wa Kigumo. Katika uchunguzi uliofuatia, meneja wa Bw Ruru alinaswa akiwa na simu ya mkononi ya Bw Thuo na ambayo ilikuwa imeibwa kutoka kwa nyumba ya marehemu siku aliyoshambuliwa na akaaga dunia akitibiwa katika hospitali ya Maragua. Kuna kofia aina ya godfather ambayo ilinaswa ikiwa na kijana wa mwanasiasa mwingine wa Kaunti ya Murang’a na ambaye aliishia kuwa diwani katika uchaguzi mkuu wa 2013 lakini akatimuliwa na wapigakura katika uchaguzi wa 2017. Vile vile, Bw Ruru wakati huo akiwa diwani wa wadi ya Ng’araria katika kaunti ndogo ya Kandara alirithi cheo cha Bw Wathu cha uenyekiti wa Baraza la Mji wa Maragua. Ni kisa ambacho kilijiangazia kwa kiwango kikuu kama kilichopangwa kisiasa huku jina la Bw Ruru likikataa kuondoka kutoka orodha ya waliokuwa na habari muhimu lakini ambazo hadi sasa zimeyeyuka kama hewa yabisi na ataendelea kutulia nazo kaburini. Bw Ruru hakukamatwa na hakuhojiwa, na ingawa kuna kesi ziliandaliwa katika mahakama ya Kigumo na zikaamuliwa, wenyeji hasa katika kijiji cha Kihingo alikokuwa na boma mwendazake Bw Thuo, hawajawahi kuridhika kuwa wapangaji wa njama hiyo chafu ya mauaji hayo waliwahi kukamatwa bali waliokuwa tu vibarua katika unyama huo ndio walinaswa. Kuna baadhi walihisi kuwa Bw Wathu alikuwa amelengwa kwa kuwa mwadilifu na aliyekataa katakata mashamba ya umma eneo hilo yaibwe na mitandao ya matapeli ndani ya vyeo vya kisiasa na “ni lazima angefyekwa aondoke kutoka afisini.” Wengine walisema kuwa Bw Wathu aliingia katika hatari ya maisha yake kwa kutangaza nia ya kuwania ubunge wa Kigumo na ambapo alisafiri pamoja na wanasiasa wengine hadi Ichaweri kukutana na Uhuru Kenyatta mwaka wa 2012 wakati wakisuka chama cha The National Alliance (TNA). Yapo madai kuwa Bw Wathu baadaye alirejea katika mkutano na wandani wengine wa TNA na ambapo alijipendekeza kama aliyekuwa mfaafu zaidi wa kuaminiwa kupigia debe chama hicho kilichokuwa kipya na kisha awanie ubunge wa Kigumo. Ni hali ambayo inasemwa kuwa ilikemewa vikali na Bw Ruru kwa niaba ya wengine waliokuwa na ushawishi katika siasa za eneo hilo la Kigumo na Murang’a kwa ujumla na ndio kumkata miguu, ikapangwa jinsi ambavyo angeondoka afisini na kwa uhai ndipo marafiki wa mitandao ya unyakuzi wapate mwanya wa kutekeleza miradi yao bila shinikizo za kupingwa na Bw Thuo. Kwa sasa, Bw Ruru akiwa ni marehemu, na katika ile hali ya kwamba njia ya mhini na mhiniwa huwa ni moja, waliojitokeza kutoa rambirambi zao walimtaja kama mwanasiasa na mfanyabiashara shupavu aliyekuwa amefanikiwa kujikusanyia ploti kadha katika maeneo ya Kenol na Thika. Kabla ya kuaga dunia, Bw Ruru alikuwa amekodisha jengo lake lililo katika mji wa Kenol kwa waanzilishi wa hospitali mpya ya upasuaji ya Santamore kwa kitita kilichotajwa tu kuwa ni “kitamu.” Habari kutoka kwa familia hazikufichua kiini cha mauti ya Bw Ruru, ikisema tu “ni ukweli ametuacha na habari zaidi zitatolewa baadaye.” Bw James Maina ambaye alikuwa akifanya kazi na Bw Ruru alimtaja kama “shujaa, mkarimu na aliyekuwa na ubunifu wa kipekee katika kusaka dili za kumpa ukwasi.” Bw Maina anasema kuwa Bw Ruru alikuwa mcheshi kwa njia ya kipekee na alipenda sana ushirika tu wa wale ambao wangemfaa kuboresha maisha yake kupitia kufurisha mkoba wake ujae pesa. Ni masikitiko makuu kuwa Bw Ruru hakuandika kitabu cha kuelezea maisha yake ya kijamii, kiuchumi na kisiasa ili kuweka wazi shaka nyingi ambazo zilikumba uhai wake. Familia yaangamia ikimlilia Magufuli WATU watano walifariki katika rabsha iliyotokea jijini Dar es Salama mnamo Jumapili, wananchi wa Tanzania walipojitokeza kwa wingi kutoa heshima zao za mwisho kwa aliyekuwa rais, John Magufuli. Watano hao walikuwa watu wa familia moja ambayo sasa imebaki ikiomboleza. Maafisa wa usalama na wahudumu wa mashirika ya kutoa huduma za dharura walikuwa na wakati mgumu kudhibiti maelfu ya watu waliojaa katika uwanja wa michezo wa Uhuru wakitaka kutoa heshima kwa rais wao. Watu kadha walizirai, huku ripoti zikionyesha kuwa wengine wengi walijeruhiwa katika purukushani zilizozuka katika uwanja huo. Ni katika hali hiyo ambapo familia ya Mzee Mtuwa, mkazi wa kitongoji cha Kimara Mwisho jijini Dar es Salaam, ilipoteza wapendwa wao. Watano hao ni; Chris, mwenye umri wa miaka 11, Michael (8), Nathan (6), Natalia (5) na Suzan Ndana Mtua mwenye umri wa miaka 30. Garald Mtuwa, ambaye ni mtoto wa kwanza wa Mzee Mtuwa alisema Suzan alikuwa shemeji yake na amemwacha mtoto mmoja na mumewe, Denis Mtuwa. Alisema yaya ambaye alikuwa ameandamana na watano hao hajulikani aliko tangu Jumapili, mkasa huo ulipotokea. “Hatujamwona tangu jana (Jumapili) hata baada ya kumsaka katika hospitali ya Temeke. Kwa hivyo, hatujui ikiwa alifariki au alitorokea kusikojulikana,” akasema. “Waliwasili katika Uwanja wa Michezo wa Uhuru majira ya asubuhi. Walituma picha ambazo walipiga wakiwa uwanjani humo. Mwendo wa saa sita adhuhuri, shemeji yangu (mumewe Suzan) alimpigia Suzan simu lakini hakushika siku. Baadaye mtu aliichukua na kutujuza kuwa alikuwa amezirai,” akasema. Duru zilisema huenda idadi ya waliokufa kwenye mkasa huo ikawa ya juu zaidi. Kamanda wa Polisi jijini Dar es Salaam, Lazaro Mambosasa aliahidi wanahabari kuwa atatoa taarifa zaidi kuhusu mkasa huo hivi leo. Kulikuwa na msongamano mkubwa wa watu wakati wa ibada ya wafu jijini Dar es Salaam mnamo Jumapili, hali ambayo inatajwa kuwa kiini cha mkanyagano uliopelekea baadhi ya watu kufariki na wengine kupata majeraha. Serikali yaondoa kafyu katika eneo la Kapedo SERIKALI Jumatatu iliondoa kafyu iliyokuwa imewekwa Kapedo kwa siku 30 kutokana na ukosefu wa usalama. Waziri wa Usalama, Dkt Fred Matiang’i alisema serikali imechukua hatua hiyo baada ya kufanikiwa kwa kiasi kikubwa kurejesha utulivu katika eneo hilo la mpaka wa kaunti za Baringo na Turkana. “Nashukuru huduma ya serikali ya kitaifa na maafisa wa utawala ambao wamechangia katika kuleta amani Kapedo. Nashukuru pia msaada kutoka kaunti za Turkana, Pokot Magharibi, Baringo na Samburu katika kudumisha amani,” alisema Dkt Matiangi. Waziri alieleza kwamba sehemu ya ufanisi huo ni kukomesha waliokuwa wanaochochea vurugu. Alisema wakati wa hali hiyo ya watu kutotoka nje ya nyumba kati ya saa kumi na mbili za jioni na kumi na mbili alfajiri, serikali ilifanikiwa kukusanya bunduki 53 zilizokuwa mikononi mwa watu bila leseni. Rais apigiwa makofi kwa kukatiza hotuba juu ya maombi RAIS Uhuru Kenyatta, Jumatatu alikatiza hotuba yake kuruhusu mwadhini aite watu msikitini, alipokuwa akihutubu katika uwanja wa michezo wa Jamhuri, jijini Dodoma, Tanzania. Wakati wa ibada ya kumuaga aliyekuwa Rais wa nchi hiyo John Pombe Magufuli, mwadhini kwenye msikiti ulio karibu alianza adhana Rais Kenyatta akiwa katikati ya hotuba. “Poleni. Sasa naomba niendelee kwa kusema…” akasema Rais Kenyatta aliporejelea hotuba yake. Waombolezaji walimpigia makofi, ishara ya kumshukuru kwa kuheshimu wito huo wa Kiislamu, unoatumika kuonyesha wakati wa swala umewadia. Waislamu hutakiwa waswali mara tano kwa siku. “Niko hapa kumwomboleza rafiki, ndugu wa dhati na jirani wa kweli. Nilikuwa nikimpigia simu kila wakati kuzungumzia masuala yenye manufaa kwa raia wa mataifa haya mawili na Jumuiya ya Afrika Mashariki (EAC),” akaongeza. Rais Kenyatta alieleza kusikitishwa na kifo cha Magufuli, na ndipo akaamua kukatiza shughuli zake na kuamua kuhudhuria ibada ya kumuenzi kiongozi huyo ambaye alikuwa rais wa tano wa Tanzania. Aliahidi kufanya kazi kwa ukaribu na Rais mpya wa nchi hiyo, Samia Suluhu Hassan kuendeleza ushirikiano kati ya Kenya na Tanzania alivyofanya marehemu Magufuli. “Tutafanya kazi pamoja kwa manufaa ya raia wa mataifa yetu na Jumuiya ya Afrika Mashariki (EAC). Sina shaka kwamba dadangu Rais Suluhu Hassan, umeonyeshwa barabara, imefunguliwa, endelea kuchapa kazi,” Rais Kenyatta akasema. “Jinsi Joshua aliambiwa baada ya kifo cha Musa…. usiwe na hofu,” akaongeza. Rais Kenyatta alikuwa miongoni mwa marais tisa waliohudhuria ibada hiyo. Ada ya juu ya umeme yanyima raia maji safi ULIMWENGU uliadhimisha Siku ya Maji Ulimwenguni Jumatatu huku ada ya juu ya stima ikitajwa kuwa kikwazo kikubwa kwa wakazi wa Mombasa kupata huduma ya maji safi. Mkurugenzi Mkuu wa Kampuni ya Mabomba na Usambazaji Maji ya Mombasa (Mowasco), Bw Anthony Njaramba, alisema wakazi wengi wanakabiliwa na changamoto ya uhaba wa maji. Akizungumza na Taifa Leo wakati wa kuadhimisha siku ya maji ulimwenguni, Bw Njaramba alisema bili hizo za juu za kampuni ya Kenya Power zimesababisha Mowasco kuwapunguzia wakazi kiwango cha maji wanayopokea. “Tatizo kuu ni ada ya juu ya stima. Ikiwa ada yenyewe ingekuwa chini, maji zaidi yangesukumwa kwenye nyumba za watu. Kutokana na hali hii, idadi ya wakazi wa Kaunti ya Mombasa wanaopokea maji kwenye mifereji yao ni ndogo mno,” alieleza. Kwa sasa ni asilimia 15, (chini ya laki moja) ya zaidi ya wakazi milioni moja katika kaunti hiyo wanaopata maji. Kaunti ya Mombasa, kutokana na kuwa sehemu kubwa ipo kando ya bahari, maji yake huwa na ladha ya chumvi. Kwa hivyo wakazi hutegemea maji yanayosambazwa na Mowasco kwa matumizi ya nyumbani. Ili kutatua shida hiyo ya uhaba wa maji, Bw Njaramba alisema wanalazimika kuwapimia maji wakazi. “Tunapima maji kulingana na maeneo. Tunafungua kwa siku maalumu. Hii ni kuwezesha kila mtu apate maji, hata kama ni kiwango kidogo,” akasema. Katika kaunti ndogo ya Mvita, wakazi hupata maji siku nne pekee kwa wiki. Maeneo ya Changamwe hupata maji safi mara moja kwa wiki. Alieleza kuwa hata wafanyibiashara walio na viwanda vya kusafisha maji ya chumvi, wanakumbwa na changamoto hiyo ya ada ya juu stima. Bw Njaramba pia alisema visa vya wizi wa maji, hasa kwa maeneo ambayo yanakosa maji, vimeongezeka. “Kila eneo la Mombasa lina wezi wa maji. Hatuwezi kusema kuwa kuna eneo moja ambalo lina wezi zaidi. Wengi wanaiba maji hayo na kuyauza kwa bei ya juu,” alieleza. Ili kukabiliana na haya, wakazi wengi wamechimba visima nyumbani kwao. Wengine pia wanatumia mashine maalum ya kutengeza maji safi. Kila mwezi, mitaa ya Mombasa hasa Changamwe huwa yanakosa maji safi ya kunywa huku wakazi wakitegemea wafadhili wanaogawa maji ya bure. Maeneo mengine yanayokosa maji ni Bamburi, Kisauni, Likoni na Bombolulu. Hata hivyo, serikali ya kaunti ya Mombasa imesimamisha mipango ya kutengeza kiwanda cha kusafisha maji kwa muda kwa sababu ya virusi vya corona. Waziri wa Maji, Bi Mariam Mbaruk alisema kiwanda hicho kilifaa kutatua changamoto ya maji safi Mombasa lakini bado mazungumzo baina yao na serikali kuu yanaendelea kabla ya mradi huo kuanza. Wanne wajeruhiwa baada ya boti kugonga ukuta wa ufuo wa bahari eneo la Mokowe WAFANYAKAZI wanne wa serikali ya Kaunti ya Lamu wamejeruhiwa boti ilipokosa mwelekeo na kugonga ukuta wa ufuo wa bahari eneo la Mokowe. Ajali hiyo ya Jumatatu usiku ilitokea pale nahodha wa boti aliposhindwa kuidhibiti boti hiyo, hivyo kuishia kugonga ukuta huo wa ufuo wa Bahari Hindi kwa upande wa mbele. Miongoni mwa walioumia kwenye ajali hiyo ni bawabu wawili waliokuwa wakielekea kwenye makao makuu ya serikali ya kaunti ya Lamu mjini Mokowe ili kutwaa hatamu ya usiku. Wengine ni mfanyakazi wa idara ya maji na nahodha wa boti hiyo. Wote walipata majeraha ya kichwani, kifuani, mikononi na miguuni, hivyo kukimbizwa kwenye hospitali kuu ya King Fahad kisiwani Lamu kwa matibabu ya dharura. Akithibitisha ajali hiyo, Afisa Msimamizi wa Kitengo cha Kukabiliana na Majanga, Kaunti ya Lamu Abdulaziz Luqman alisema watatu kati yao walitibiwa na kuruhusiwa kwenda nyumbani ilhali mmoja ambaye ni mfanyakazi wa idara ya maji yuko katika hali mahututi hospitalini. “Boti yenyewe ilikuwa imetoka hapa mjini Lamu ikielekea Mokowe kuwasafirisha wafanyakazi wanne wa serikali ya kaunti, lakini ikakumbwa na hitilafu wakati nahodha akijaribu kuisimamisha kwenye Jeti ya Mokowe,” akasema Bw Luqman. Walioshuhudia tukio hilo aidha walimlaumu nahodha wa boti kwa kukosa umakinifu wakati akikaribia kusimamisha boti yake kwenye jeti hiyo ya Mokowe. “Hata kama kulikuwa na hitilafu lakini pia nahodha alikuwa na utepetevu Fulani. Kwanza boti ilikuwa ikiendeshwa kwa kasi kupita kiasi. Hiyo ndiyo sababu boti ilifeli kusimama wakati nahodha akiwa amefika mahali pa kusimamia. Iligonga ukuta n ahata kuupanda juu. Tushukuru kwamba hakukuwa na vifo,” akasema Bw Ali Omar ambaye ni kibarua kwenye jeti hiyo ya Mokowe. Mwenyekiti wa Muungano wa Wamiliki wa Boti na Mashua kisiwani Lamu, Hassan Awadh aliwataka manahodha wa boti kukagua vyombo vyaomara kwa mara kabla ya kuanza kuvitumia kwa shughuli za siku ili kuepuka maafa baharini. “Ajali ilitokea baada ya boti kupata hitilafu. Cha msingi ni manahodha kuwa makini. Wakague boti zao kabla ya kuzitumia kwa shughuli za siku za kubeba wateja wao. Tukifanya hivyo hizi ajali za mara kwa mara zitapungua,” akasema Bw Awadh. Februari 2020, mwanamke wa makamo alifariki ilhali wengine sita wakijeruhiwa pale mojawapo ya sehemu za injini ya boti hiyo ilipochomoka na kuwakatakata abiria hao. Ajali hiyo ilitokea eneo la Tusitiri huko Wiyoni, Lamu. Oktoba, 2019, abiria watatu walinusurika kifo baada ya boti walimokuwa wakisafiria ilipogongana ana kwa ana na boti nyingine karibu na jeti ya Mokowe katika kisiwa cha Lamu. Dkt Mwachonda alisema Jumanne KMPDU haitaki kujipata katika njiapanda sawa na iliyopitia mwaka uliopita, 2020, ambapo muungano huo ulipoteza idadi kubwa ya madaktari kufuatia athari za janga la corona. Hospitali ya rufaa ya KU kushirikiana na Gatundu Level 5 HOSPITALI ya Mafunzo, Rufaa na Utafiti ya Chuo Kikuu cha Kenyatta itaongeza vitanda zaidi katika eneo la wagonjwa mahututi ili kukabiliana na upungufu unaoshuhudiwa kwa sasa. Mwenyekiti wa bodi ya hospitali hiyo Prof Olive Mugenda, alisema wanatarajia kupata vitanda 30 vya wagonjwa walio mahututi katika siku tatu zijazo, huku akisema kwa wakati huu kuna vitanda 32. Aliyasema hayo mnamo Jumatatu alipozuru hospitali ya Gatundu akisema ya kwamba wataendelea kufanya kazi kwa ushirikiano na hospitali ya Gatundu Level 5. Alieleza wameamua kuchukua hatua hiyo kwa sababu wimbi la tatu la kusambaa kwa Covid-19 limekuja kwa mpigo na kwa hivyo ni vyema kujiweka tayari na vitanda zaidi. Alisema hospitali ya KU na ya Gatundu Level 5, zitafanya kazi kwa pamoja ili kuboresha zaidi huduma za afya. “Wakati huu ambapo Covid-19 inazidi kuingia kwa mpigo ni sharti tuwe tayari kuweka mikakati kuona ya kwamba tunakabiliana na janga hili jinsi ipasavyo na ndiyo sababu tunajaribu kuongeza vitanda zaidi,” alisema Prof Mugenda. Gavana wa Kaunti Kiambu Dkt James Nyoro ambaye aliandamana na Prof Mugenda, alisema kaunti yake imetenga vitanda 1,000 kwa ajili ya wagonjwa wa Covid-19 ambapo hospitali ya Tigoni eneo la Limuru inahifadhi wagonjwa 70 ikiwa na vitanda 100. Alisema tayari katika hospitali ya Tigoni wamehifadhi hewa ya oksijeni ambayo inahitajika zaidi na wagonjwa mahututi wa Covid-19. “Ushirikiano wetu na hospitali kuu ya KU utaleta mabadiliko makubwa ya kuboresha hali ya afya ya wagonjwa wa Covid-19 na maswala mengine muhimu ya kiafya,” alisema Dkt Nyoro. Hafla hiyo ilihudhuriwa pia na maafisa wa ngazi ya juu wa afya katika Kaunti ya Kiambu huku wakipongeza ushirikiano huo waliosema ni wa kuleta mabadiliko makubwa katika sekta ya afya Kiambu na maeneo jirani. Wanafunzi 2,500 kupata chakula cha bure katika shule 18 za umma Ruiru WANAFUNZI wa Darasa la Nane ambao wanafanya mitihani yao ya KCPE kwa wakati huu mjini Ruiru, watanufaika na chakula cha bure. Wakfu wa Simon King’ara (Foundation) kwa ushirikiano na shirika la Food 4 Education, wameungana pamoja kufanikisha mpango huo. Kulingana na Bw King’ara ambaye ni mbunge wa Ruiru, alisema wanafunzi wapatao 2,500 kutoka shule 18 za umma watanufaika pakubwa kwa kupewa chakula cha mchana wanapoendelea na KCPE. Alisema kutokana na Covid-19, ambayo imeathiri familia nyingi wameona ni vyema kuwafaa wanafunzi hao na chakula ili wasikose cha kuweka tumboni. “Tunajua kuwa wanafunzi wengi wanatoka katika familia zisizojiweza kifedha na kwa hivyo ili waweze kufanya vyema masomoni ni vyema kupewa chakula,” alisema Bw King’ara, na kuongeza, mpango huo utazidi kuendelezwa katika siku zijazo kwa shule zote mjini Ruiru zikiwemo za wamiliki binafsi. Rais wa Zanzibar amuahidi Rais Suluhu ushirikiano kuendeleza ndoto ya Tanzania RAIS wa visiwa vya Zanzibar, Dkt Hussein Ali Hassan Mwinyi amemhimiza Rais mpya wa Jamhuri ya Muungano wa Tanzania, Mama Samia Suluhu Hassan kuiga nyayo za mtangulizi wake Dkt John Pombe Magufuli katika utekelezaji wa maendeleo. Dkt Mwinyi hata hivyo ameeleza imani yake kwa Mama Samia kuweza kuiongoza Tanzania, kutokana na rekodi yake bora ya utendakazi wakati akiwa Makamu wa Rais Magufuli. Aidha, Dkt Mwinyi na ambaye ni Rais wa awamu ya nane Zanzibar na Mwenyekiti wa Baraza la Mapinduzi, amesema Jumanne imani ambayo Rais Magufuli alikuwa nayo kwa Bi Samia inaashiria ametosha kuiongoza Tanzania. Huku Dkt Magufuli akiendelea kuombolezwa kutokana na uongozi wa aina yake, Rais huyo wa awamu ya tano Tanzania alimwamini Mama Samia kiasi cha kuwa akimtuma kumwakilisha katika ziara za kikazi nje ya nchi. “Mama Samia Suluhu Hassan Visiwa vya Zanzibar tunakuhakikishia msaada wetu kwa hali na mali kuiongoza Jamhuri ya Muungano wa Tanzania,” akasema Dkt Mwinyi. Alisema hayo wakati akitoa salamu za pole katika hafla ya kumuaga Dkt Magufuli, iliyoandaliwa katika Uwanja wa Amaan, Zanzibar. Wananchi wa Visiwa hivyo walipata fursa ya kumpa mwendazake heshima za mwisho. Mama Samia alipokezwa zana na mikoba ya uongozi baada ya kuapishwa rasmi kuhudumu kama Rais wa awamu ya sita, kufuatia kifo cha Dkt Magufuli Machi 17, 2021. Mtahiniwa wa KCPE afa baada ya kujifungua, familia ya mtahiniwa mwingine yaomboleza baada ya msichana kuteleza darajani na kufariki MWANAFUNZI mmoja wa Darasa la Nane aliaga dunia muda mfupi baada ya kujifungua. Mwanafunzi huyo ni kati ya maelfu ambao walianza mtihani wao wa kitaifa mnamo Jumatatu. “Alikuwa tayari kufanya mtihani asubuhi lakini akaanza kupata maumivu ya kujifungua kabla mtihani uanze. Alilazwa katika zahanati ya Pesi ambapo alijifungua mtoto wa kiume, akaruhusiwa kupumzika kisha aendelee na mtihani lakini akiwa hapo alivuja damu nyingi,” akasema afisa wa utawala. Hapo ndipo alihamishwa hadi hospitali ya rufaa ya Nyahururu kwa ambulensi pamoja na mtoto wake. Katika eneo la Molo, kaunti ya Nakuru, familia moja inaomboleza kifo cha mwana wao mtahiniwa wa KCPE aliyefariki baada ya kuteleza katika daraja la Michina, Jumapili jioni, sasa chache kabla ya kuanza kwa mtihani huo. Kulingana na mamake mhasiriwa, Bi Agnetta Mwikali, bintiye alianguka akiwa na wenzake ambao alikuwa akisindikiza katika kituo cha kibiashara cha karibu kwa kinyozi. “Tulikuwa pamoja naye katika Kanisa la Repentance and Holiness mjini Molo. Baada ya ibada, alielekea nyumbani akaniacha nyuma nikimnunulia mahitaji ya mtihani wa KCPE,” mama huyo akasema huku akitokwa na machozi. Katika kaunti ya Kilifi, mtahiniwa mwenye umri wa miaka 18 alijifungua mtoto mvulana katika Zahanati ya Gotani saa nne za asubuhi kabla ya mtihani kuanza Jumatatu. Naibu Kamishna wa Kaunti katika eneo la Kaloleni Mugo Gichiri alithibitisha kuwa mwanafunzi huyo wa Shule ya Msingi ya Kinani yuko katika hali nzuri na alijiunga na watahiniwa wenzake kufanya mtihani huo. “Msichana yuko salama pamoja na mwanawe na anaendelea na mtihani wake bila tatizi lolote,” akasema Bw Gichiri. Afisa huyo wa utawala aliongeza kuwa mwanafunzi huyo anachunguzwa kwa makini na muuguzi ameagizwa kutunza mwanawe huku akiendelea na KCPE. Katika kaunti ya Laikipia, mtahiniwa mmoja alifanya mtihani huo katika wadi ya Hospitali ya Rufaa ya Nanyuki alikolazwa baada ya kuugua ugonjwa wa kisukari. Wakati huo huo, watahiniwa 45 katika kaunti ya Isiolo hawakujitokeza kwa mtihani. 40 kati ya watahiniwa hao wanatoka kaunti ndogo ya Isiolo Kaskazini, watatu wanatoka eneo la Garbatulla na wawili wanatoka Merti. Raila, Uhuru waamua kupimana nguvu Kisii VIONGOZI wa vyama vya Jubilee na ODM, wameamua kuweka kando umoja wao uliotokana na handisheki ili wapimane nguvu katika uchaguzi mdogo eneobunge la Bonchari, Kaunti ya Kisii. Vyama hivyo viwili vimekuwa vikiepuka kushindana katika chaguzi nyingi ndogo hatua iliyoonekana kuwa njia ya kudumisha umoja kwa manufaa ya muafaka kati ya Rais Uhuru Kenyatta na kinara wa ODM Raila Odinga. Hata hivyo, Jubilee ndicho chama cha hivi punde kumteua mwaniaji wake, baada ya kumpokeza tikiti aliyekuwa mbunge wa eneo hilo, Bw Zebedeo Opore. Kupitia kwa barua iliyoandikwa na katibu mkuu wa Jubilee, Bw Raphael Tuju kwa mwenyekiti wa Tume Huru ya Uchaguzi na Mipaka (IEBC), chama hicho kiliomba mwanasiasa huyo mkongwe aidhinishwe. Alisema barua hiyo ilikuwa feki na kusisitiza Bw Opore atapeperusha bendera ya Jubilee katika uchaguzi huo mdogo. Wakazi wa Bonchari watapiga kura kumchagua mbunge mpya kwenye uchaguzi mdogo wa Mei 18, kufuatia kifo cha Oroo Oyioka aliyeaga dunia mwezi Februari. Marehemu Oroo alifariki katika Hospitali ya Aga Khan mjini Kisumu baada ya kuugua kisukari kwa muda mrefu. Mwanasiasa huyo mkongwe sasa atamenyana na Bi Teresa Bitutu ambaye ni mjane wa marehemu Oyioka, aliyepewa tiketi ya chama kinachohusishwa na Naibu Rais William Ruto, United Democratic Alliance (UDA) na Mhandisi Pavel Oimeke atakayewakilisha chama cha ODM. Bw Oimeke, ambaye anakabiliwa na mashtaka ya ufisadi alipokuwa mkurugenzi mkuu wa bodi ya kudhibititi kawi (EPRA), alijiuzulu wadhfa huo hivi maajuzi ili kujitosa kwenye ulingo wa siasa. Bw Murathe alitupilia mbali madai kuwa hatua ya Jubilee na ODM kusimamisha wagombeaji katika uchaguzi mmoja ni ishara kuwa handisheki kati ya Rais Kenyatta na Bw Odinga, imeingia doa. “Uamuzi wa Jubilee na ODM kuwateua wagombeaji watakaoshindana hakutasambaratisha handisheki kwa kuwa kiti hicho kilitwaliwa na chama tofauti uchaguzi wa 2017. Hivyo basi, kiti hicho ni wazi kwa yeyote,” akasema Bw Murathe. Kenya Airways yatangaza hasara kubwa ya Sh36.6b SHIRIKA la Ndege la Kenya Airways (KQ) Jumanne lilitangaza kupata hasara ya Sh36.6 bilioni mwaka uliomalizika, ambacho ni kiwango cha juu zaidi katika miaka mitano iliyopita. Kiasi hicho pia ni mara tatu zaidi ya hasara lililopata mnamo 2019. Mwaka huo, shirika hilo lilipata hasara ya Sh12.9 bilioni. Tangu 2016, shirika hilo limekuwa likipata hasara ya zaidi ya Sh 6 bilioni kila mwaka. Janga la corona lilichangia kuvuruga mwelekeo wake, kwa kuwa hasara yake iliongezeka kwa zaidi ya Sh20 bilioni. Ni mara ya kwanza kwa shirika hilo kupitisha hasara yake Sh30 bilioni. Mnamo 2017, KQ ilipata hasara ya Sh6.3 bilioni, 2018 Sh7.5 bilioni huku kiwango hicho kikiongezeka na kufikia Sh12.9 bilioni mnamo 2019. Mnamo 2016, shirika hilo lilipata hasara ya Sh10.2 bilioni. Mapato yake pia yalipungua hadi Sh52.8 bilioni mwaka uliopita kutoka Sh128.9 bilioni mnamo 2019. Usimamizi wake ulitaja hali hiyo kuchangiwa na janga la virusi vya corona. Mapato kutoka kwa abiria yalipungua kwa Sh69.9 bilioni. “Sababu kuu ya matokeo hayo ni kupungua kwa idadi ya abiria, hasa kati ya Julai na Septemba. Wakati huo ndio huwa tunarekodi idadi kubwa zaidi ya wateja. Hata baada ya safari za ndege kurejelewa upya Agosti, idadi ya abiria ilikuwa ya chini mno. Licha ya hali kuanza kuimarika Novemba na Desemba, muda huo haukutosha kurejesha mapato tuliyokuwa tumepoteza,” akasema Msimamizi Mkuu wa Masuala ya Fedha katika shirika hilo, Bi Hellen Mwariri. Shirika pia lilisema hasara hiyo ilichangiwa na Sh7 bilioni zilizotokana na baadhi ya ndege kuharibika. Licha ya matokeo hayo, liliokoa kiwango kikubwa cha fedha za matumizi kwa kuwa ndege nyingi hazikuwa zikiwabeba abiria. Kijumla, kiwango cha matumizi yake kilishuka kutoka Sh141.2 bilioni hadi Sh89.3 bilioni. Idara ya ufugaji yakabiliwa na changamoto tele za mgao wa bajeti ALIYEKUWA mbunge wa Naivasha Bw John Mututho ameitaka serikali kuitengea Idara ya Ufugaji nchini mgao wa kutosha katika makadirio ya bajeti mwaka 2021/2022 ili kuimarisha utendakazi wake. Bw Mututho amependekeza ipokee zaidi ya kima cha Sh4.5 bilioni, ili kufufua huduma zake. Huduma za idara hiyo nchini zimeonekana kufifia, katika kile viongozi wa taasisi husika wanahoji ni kukosa fedha za kutosha. “Idara ya ufugaji inashuhudia upungufu wa wafanyakazi, vifaa vya kutosha na fedha kufanikisha utendakazi. Ndio maana wafugaji wanahangaika kwa sababu hatuna uwezo kuwafikia,” Mkurugenzi Mkuu wa Shirika la Mifugo Nchini (DVS), Dkt Obadiah Njagi akaambia Taifa Leo. Wafugaji nchini wanaendelea kukadiria hasara kutokana na ukosefu wa huduma za idara hiyo, magonjwa yanayoathiri mifugo yakihofiwa huenda yakawa kero kwa watu. Bw John Mututho (pili kutoka kulia), anaihimiza serikali kutengea Idara ya Mifugo zaidi ya kima cha Sh4.5 bilioni ili kufufua huduma kwa wafugaji nchini. Picha/ Sammy Waweru “Serikali inapaswa kutengea idara ya ufugaji zaidi ya Sh4.5 bilioni iimarishe huduma zake nchini. Inapitia changamoto kwa sababu imeendelea kupuuzwa,” akasema Bw Mututho. Alisema hayo katika hafla iliyoandaliwa na DVS kujadili changamoto zinazokumba sekta ya ufugaji nchini na pia kuweka mikakati maalum kuiboresha. “Idara ya ufugaji ikipigwa jeki, itaweza kufanya utafiti wa kina kuhusu magonjwa yanayotatiza wanyama wa nyumbani na ambayo yamekuwa kero kwa wafugaji. Maradhi sugu ya mifugo ni tishio kwa mazingira na binadamu,” akaonya mwenyekiti huyo wa zamani wa Mamlaka ya Kupambana na Vileo na Mihadarati (Nacada). Mwezi uliopita, Februari, DVS ilizindua jengo jipya lenye ofisi za kisasa na zilizoimarishwa katika makao yake makuu eneo Uthiru, Kabete, kiungani mwa jiji la Nairobi. Uzinduzi huo ulijiri baada ya jengo awali kuteketezwa na moto 2016, ndimi za mkasa huo zikigeuza stakabadhi za shirika hilo kuwa jivu. Aidha, uzinduzi wa jengo hilo unatarajiwa kuimarisha huduma za kazi za shirika hilo. Sheria mpya za unywaji pombe Kiambu CHAMA cha wauzaji pombe cha Juja Liquor Traders, kimesifu sheria mpya za unywaji pombe zilizopitishwa na Kaunti ya Kiambu hivi majuzi. Bw William Kimani Muiko aliyeongoza wanachama wa kaunti ndogo ya Juja kurudisha shukrani kwa hatua hiyo alisema baadhi ya wanachama wao wamejumuishwa katika kamati ya ukaguzi wa leseni na maeneo ya uuzaji. “Hii ni njia mojawapo ya kufanya kazi kwa uelewano ili kuwe na uwazi na uwajibikaji,” alisema Bw Muiko. Katika mkutano huo wa Jumanne, uliyoandaliwa eneo la Witeithie, Juja, waliunga mkono kuondolewa kwa baadhi ya maskani nyingi za kuuza pombe sehemu hiyo. Alisema hata baadhi ya maduka ya huduma za M-Pesa siku hizi yamegeuzwa ya kuuza pombe kisiri jambo linalozua hofu katika eneo hilo. Alisema wauzaji wa pombe haramu huuza kwa glasi kwa kupima hata nusu jambo ambalo ni hatari hata kwa afya ya wanywaji wa pombe. “Kile ningeomba ni wafanyabiashara wote katika Kaunti ya Kiambu washirikiane pamoja na viongozi wote wa kaunti ili kufanikisha kupatikana kwa ushuru kwa wingi. Hiyo tu itapatikana tukiweka siasa pembeni na kuangazia maendeleo,” alisema MCA huyo wa Witeithie, Juja. KCSE: Waziri aonya wanafunzi wa vyuo WAZIRI wa Elimu Profesa George Magoha, amewaonya wanafunzi wa vyuo vikuu dhidi ya kutumiwa na walimu wa shule za upili kuwafanyia watahiniwa wa KCSE mtihani unaonza leo Alhamisi. Profesa Magoha alisema kuna mpango wa baadhi ya walimu wa shule kushiriki udanganyifu kwa kuwatumia wanachuo ili wanafunzi wao wapate alama za juu. Alitaja shule za upili zinazopatika katika kaunti za Homa Bay, Migori na Kisii kama zinazopanga kuwatumia wanafunzi wa vyuo vikuu kuiba KCSE. Kulingana naye, walimu katika shule hizo wamevuruga picha halali za watahiniwa zilizowasilishwa kwa Knec ili wasionekana vizuri kuzuia utambulishi wao. “Tunafuatilia mienendo ya baadhi ya wasimamizi wa vituo vya kufanya mitihani ambao wanapanga kushiriki wizi wa mtihani,” akasema Profesa Magoha akiwa katika Kaunti ya Busia kukagua mtihani wa KCPE ulivyokuwa ukiendelea. Waziri huyo aliondoa shaka iliyoibuliwa na walimu na wadau husika katika sekta ya elimu, kuhusu usalama wao wakati wa kusahihisha mitihani kipindi hiki taifa na ulimwengu unahangaishwa na virusi hatari vya corona. Mtoto auawa na punda wao MVULANA mwenye umri wa miaka minane alifariki katika kijiji cha Manyanga, Kaunti ya Tharaka Nithi, baada ya kuburutwa na punda wa familia yake mnamo Jumanne. Babake mtoto huyo, Mbogo Kiige, alisema mwanawe alifunga kiunoni mwake kamba ambayo ilikuwa imefungwa shingoni mwa punda huyo, wanavyofanya watoto wa eneo hilo wanapolisha mifugo. Lakini bila kutarajia, mnyama huyo alichomoka mbio na kumburuta mtoto huyo akimgonganisha kwenye miamba na misitu kwa umbali wa kilomita moja. Wakazi walisikia kilio cha mtoto huyo ambaye ni mwanafunzi wa Gredi 1 katika Shule ya Msingi ya Ntongoro na wakakimbia kumwokoa. Mvulana huyo, ambaye alikuwa amejeruhiwa vibaya, alikimbizwa katika Hospitali ya Kaunti ndogo ya Marimanti lakini akahamishwa hadi Hospitali ya Rufaa ya Chuka ambako alithibitishwa kufariki pindi alipofikishwa huko. Kanda ya Ziwa yapata fursa ya kumuaga Dkt Magufuli ALHAMISI, Machi 25, 2021, imekuwa siku maalum na ya kipekee kwa wakazi wa wilaya ya Chato iliyoko mkoani Geita, kumuaga aliyekuwa Rais Dkt John Pombe Joseph Magufuli. Rais huyo wa awamu ya tano Tanzania ametoka eneo la Chato anakotarajiwa kuzikwa kesho Ijumaa, Machi 26. Katika hafla ya maombolezo na kumuaga Dkt Magufuli inayoendelea, wenyeji wa Chato wamepata fursa ya kuutazama mwili wa mwendazake ili kumpa heshima za mwisho. Pia wakazi wa maeneo mengineyo ya Kanda ya Ziwa wanajiunga nao. Kabla kifo chake kutokea Machi 17, 2021, Dkt Magufuli alikuwa ameongoza Jamhuri ya Muungano wa Tanzania kwa muda wa miaka mitano na nusu. Alichaguliwa Rais mwaka wa 2015 kupitia Chama Cha Mapinduzi (CCM), pamoja na makamu wake, Mama Samia Suluhu Hassan na ambaye amerithi kiti cha uongozi. Dkt Magufuli amesifiwa na Watanzania kwa kuwaongoza kwa uzalendo mkubwa. “Dkt Magufuli alituonyesha njia, alisadia kuboresha uchumi. Watanzania na viongozi tuungane kuenzi mema aliyotutendea,” akasema Makamu wa Pili wa Rais wa Visiwa vya Zanzibar Hemed Suleiman Abdalla, wakati akitoa salamu za pole eneo la Chato. Akihimiza Watanzania kushikamana kuijenga nchi, Suleiman amesisitiza haja ya kuendeleza rekodi bora ya utendakazi wa Dkt Magufuli hasa kupiga vita rushwa na ubadhirifu wa mali ya umma. Mpango wa MKU kujenga hospitali ya kisasa MWANZILISHI wa Chuo Kikuu cha Mount Kenya (MKU) Prof Simon Gicharu, ana mipango ya kujenga hospitali ya mafunzo, rufaa na utafiti katika chuo hicho. Tamko lake linajiri siku chache baada ya hafla ya kufuzu kwa wanafunzi 24 wa udaktari katika chuo kikuu hicho. “Kuna haja ya kuwapa motisha wanafunzi wengi kujiunga na kozi ya udaktari ili pia kuongeza hadhi ya MKU,” alisema Prof Gicharu. Ikijengwa, hospitali hiyo itahudumia umma kwa ujumla kwa kutoa matibabu ya hali ya juu ikilinganishwa. Alieleza kuwa ni mradi utakaokuwa wa pili wa kujivunia kuhusu masuala ya afya ikitiliwa maanani kuwa walijenga jumba la maabara na chumba cha kuhifadhi maiti cha kisasa kilichogharimu takribani Sh300 milioni katika hospitali kuu ya Thika Level 5. Aliwahimiza matajiri waliojaliwa kuwa na fedha kujitokeza na kuongeza taasisi kadha za huduma za afya ili wananchi nao waweze kupata matibabu kwa ada nafuu. Aliyasema hayo mnamo Jumatano, katika afisi yake chuoni MKU alipokuwa akifafanua kuhusu jinsi anavyopanga kukiendesha chuo hicho. Alisema lengo lake kuu ni kuhakikisha kunajengwa hospitali itakayozingatia maswala ya matibabu huku pia ikijihusisha na maswala ya utafiti kuhusu magonjwa sugu yanayogunduliwa kutoka kwa walioathirika kimwili. Alizidi kufafanua kuwa madaktari 24 kutoka chuo hicho waliofuzu hivi majuzi watapata nafasi ya kuonyesha ujuzi wao wa kutibu wagonjwa baada ya kukamilisha muda wa miaka saba masomoni. Alisema Baraza la Kusimamia Madaktari nchini – The Kenya Practioners and Dentist Council) – lilitoa kibali kwa MKU kuzindua somo la Shahada ya Udaktari na Upasuaji yaani Bachelor of Surgery (MBchB) mwaka wa 2014. Alisema kabla ya kupata kibali hicho walilazimika kufuata masharti yote yanayohitajika kwa kuweka vifaa vyote vilivyotakikana. Aliongeza kusema ya kwamba vifaa vyote vilivyowekwa katika taasisi hiyo ya mafunzo vimekuwa na manufaa makubwa kwa wanafunzi wanayoendesha masomo ya taaluma inayohusu afya. “Sisi ndio chuo cha kwanza chini ya umiliki wa binafsi kupata kibali rasmi kuzindua somo la udaktari na somo la ujuzi wa dawa,” alisema Prof Gicharu. Hivi majuzi katika ubora wa kuendesha masomo yake iliorodheshwa kwa kupewa asilimia 82 na wataalam wa ukaguzi wa kiafya kutoka Afrika Mashariki na taasisi kuu ya masuala ya afya humu nchni. Naibu chansela wa chuo hicho Prof Deogratius Jaganyi alisema chuo hicho kitazidi kuzingatia ubora wa hali ya juu. “Tutafanya juhudi kuona ya kwamba wanafunzi wanapokea mafunzo ya hali ya juu ili wakifuzu wawe madaktari wa kutegemewa na wagonjwa popote pale watakapotumwa,” akasema Prof Jaganyi. Kang’ata awataka Wakenya wawe makini kipindi hiki idadi ya visa vya Covid-19 ikipanda kwa kasi Ameambia Taifa Leo kwa simu kwamba “kuanzia Februari 16 nilijipata na ugonjwa ambao umeniweka nje ya jukwaa la hadharani.” “Nataka ijulikane tu kwamba sijakuwa katika hali njema kiafya lakini Mungu ni mwema,” amesema Kang’ata. Bw Kang’ata akifahamika vyema kwa kuchangia mijadala katika mitandao ya kijamii na pia kila siku kutoa dokezi za shughuli zake kisiasa kwa wanahabari, katika kipindi hicho cha karibu wiki mbili, amekuwa ‘mteja wa kuadimika’. “Licha ya kuwa sijapata nafuu kabisa, niko na amani ya kiafya na kuwa nimenusurika makali ya kuugua moyo wangu ukibakia kumshukuru Mungu kwa wema wake wa kuniponya,” amefafanua. Amewataka Wakenya wazingatie masharti ya Wizara ya Afya ya kukabiliana na ugonjwa wa Covid-19 akisema kwamba wimbi la tatu limekuja na makali zaidi hivyo wanafaa kuchukua tahadhari kuu. Alisema sekta za uchukuzi wa umma, burudani na ujasiriamali sokoni na pia makongamano ya umma katika jamii ni baadhi tu ya vichocheo vya kusambaa kwa Covid-19. Kabla ya kutoweka ghafla kutoka jukwaa la mikutano hadharani, Seneta Kang’ata alikuwa akitekeleza misururu ya mikutano ya maendeleo na siasa mashinani katika Kaunti ya Murang’a ambapo analenga kuwania ugavana 2022. Watu 26 wafariki kwa corona WATU 26 zaidi wamethibitishwa kufariki kutokana na Covid-19 jana Alhamisi huku watu wengine 1,463 wakiambukizwa virusi vinavyosababisha ugonjwa huo. Visa hivyo vipya vimegunduliwa baada ya sampuli 8,976 kupimwa na hivyo kuandikisha kiwango cha maambukizi cha asilimia 16.3. Miongoni mwa watu hao wapya waliopatikana na virusi vya corona, 1,428 ni Wakenya ilhali 35 ni wageni. 802 katika ni wanaume huku 661 wakiwa wanawake. Kulingana na taarifa iliyotumwa kwa vyombo vya habari Alhamisi na Waziri wa Afya Mutahi Kagwe, jumla ya wagonjwa 498 walithibitishwa kupona ndani ya saa 24 zilizopita. 372 walikuwa wakiuguzwa nyumbani ilhali 126 walikuwa wamelazwa katika hospitali mbalimbali. “Kwa hivyo jumla ya wagonjwa 91,268 wamepona tangu ugonjwa huo uliporipotiwa nchini Machi 2020,” ikasema ripoti hiyo. Taarifa hiyo iliongeza kuwa jumla ya wagonjwa 1,080 wa corona wakati huu wamelawa katika hospitali mbali mbali nchini huku 3,825 wakihudumiwa nyumbani. “Wagonjwa 121 wako katika vyumba vya wagonjwa mahututi, 35 miongoni mwao wakisaidiwa kupumua kwa mitambo ya ventilators. Wengine 77 wanaongeza hewa ya oksijeni kwa njia za kawaida Kwa misingi ya kaunti, Nairobi inaongoza kwa kuandikisha visa vipya 766 vya maambukizi ya corona. Wizara yawataka wanasiasa wajitokeze kwa chanjo ya corona kujenga imani ya umma WIZARA ya Afya imewataka wanasiasa, viongozi wa kidini na wale wa kijamii kujitokeza wapewe chanjo ya Covid-19 ili kujenga imani ya Wakenya kwa shughuli hiyo. Mwenyekiti wa Jopokazi kuhusu Chanjo ya Covid-19 Willis Akhwale alisema Alhamisi viongozi hao pia wanafaa kuwa mstari wa mbele katika kuwashawishi Wakenya washiriki shughuli hiyo kwani “ni salama.” “Kama maafisa wa Wizara ya Afya wanaoendesha shughuli hii muhimu, natoa wito kwa viongozi wote wenye ushawishi mkubwa katika jamii kama vile wanasiasa na viongozi wa kidini kupokea chanjo hiyo ili kujenga imani ya shughuli hiyo miongoni mwa makundi lengwa,” akasema Dkt Akhwale. Mtaalamu huyo alitoa wito huo baada ya baadhi ya Wakenya, haswa katika mitandao ya kijamii, kuendelea kuuliza kwa nini viongozi wakuu nchini kama vile Rais Uhuru Kenyatta, Naibu Rais William Ruto na magavana hawaonyeshi uongozi kwa kujitokeza kupewa chanjo hiyo. Kumekuwa na tashwishi kuhusu ubora na chanjo kwa jina AstraZeneca inayopeanwa nchini, baada ya ripoti kuibuka kuwa baadhi ya mataifa ya kigeno yamesitisha shughuli ya kuitoa. Hii ni baada ya baadhi ya wale waliochanjwa kudaiwa kupatwa na shida ya kuganda kwa damu mwili. Takwimu kutoka Wizara ya Afya zinaonyesha kuwa tangu shughuli ya utoaji chanjo hiyo ilipoanza nchini majuma matatu yaliyopita ni watu 60,000 wamechanjwa. Wao ni wahudumu wa afya, maafisa wa usalama na walimu ambapo wameorodheshwa kama kundi la kwanza la watu wanaopaswa kupewa chanjo hiyo. Ni wanasiasa wachache zaidi wamejitokezwa kuchanjwa hadharani mbele ya kamera za wanahabari, hali ambayo imewafanya wananchi kutilia shaka usalama wa chanjo hiyo. Mnamo Machi 2, 2021 Kenya ilipokea dozi 1.02 milioni ya chanjo ya AstraZeneca. Chanjo hiyo ambayo ilitolewa kwa Kenya bila malipo ililetwa nchina na Shirika la UNICEF chini ya mpango wa usambazaji chanjo kwa mataifa masikini (COVAX). Vile vile, Kenya ilipokea shehena nyingine ya dozi 100,000 ambayo ilitolewa kama msaada na serikali ya India. Chanjo hiyo inatolewa kwa makundi lengwa bila malipo katika hospitali za umma katika kaunti zote 47 nchini. Shirika la UNICEF limepuuzilia mbali madai kuhusu madhara ya chanjo hiyo ikitaja madai hayo kama propaganda. “Ningependa kuwahakikishia Wakenya wote kwamba uchunguzi wa kina uliofanywa baada ya kuibuliwa madai hayo umegundua kuwa chanjo hiyo ni salama. Hata baadhi ya mataifa yaliyositisha matumizi yake yameondoa marufuku hiyo ya muda,” akasema Stephen Jackson, mwakilishi wa UNICEF katika ukanda wa Afrika Mashariki na Kati. Wakati huo huo, Dkt Akhwale alisema serikali pia imeamua kuwapa kipaumbele watu wenye umri wa miaka 58 kwenda juu, katika shughuli hii ya utoaji chanjo. Dkt Ruto alisema Alhamisi chanjo ya AstraZeneca ni salama, na kwamba wananchi hawapaswi kuwa na shauku yoyote. Alisema kwenye mahojiano na Radio Citizen wakati wake kuipokea ukiwadia hatasita. Alisema iliafikiwa kwenye baraza la mawaziri wahudumu walio katika hatari kuambukizwa Covid-19, wapewe nafasi ya kwanza. “Katika baraza la mawaziri tulikubaliana tuende kwa utaratibu, tuwape wafanyakazi wa serikali wanaoshughulika na mambo ya dharura nafasi waipokee kwanza,” akasema Dkt Ruto. “Kuna kazi ambazo wafanyakazi wako katika hatari ya kuambukizwa, na tuliafikiana madaktari, wahudumu wa afya, wanajeshi, askari na walimu wapewe kabla ya viongozi wengine wakuu serikalini na Wakenya,” akafafanua. Naibu wa Rais alisema isingekuwa haki yeye kupata chanjo, kabla ya wahudumu wa afya ilhali hatangamani na wagonjwa na pia kiwango kikubwa cha watu. “Si haki kwa Naibu wa Rais kupokea chanjo ilhali sitangamani na watu wengi vile,” akasema. Hakikisho la Dkt Ruto kuhusu usalama wa chanjo inaytolewa, limejiri siku moja baada ya muungano wa Madaktari Wataalamu wa Dawa na Madaktari wa Meno (KMPDU) na pia wa wahudumu wa Kimatibabu Nchini (KMA) kuhimiza wahudumu wa afya na Wakenya kupokea chanjo. Miungano hiyo imesema chanjo ya AstraZeneca ni salama. Aidha, imeahidi kufanya hamasisho wahudumu wa afya na wananchi kuipokea. Awali, ilikuwa imetiliwa shaka baada ya nchi za Ulaya kusimamisha shughuli ya utoaji kufuatia vifo vya wahudumu kadha wa afya waliofariki na vilivyotajwa kuhusishwa nayo. Pia kuna madai kwamba inasababisha damu kuganda. Shirika la Afya Duniani (WHO) hata hivyo limehakikisha ulimwengu kuwa AstraZeneca ni salama na kwamba masuala ibuka kuihusu yangali yanachunguzwa. “Kwa kawaida, viwango vya chini vya ufisadi huwapa motisha wananchi kulipa ushuru huku viwango vya juu vya ufisadi vikiwakatiza tamaa kuhusu kulipa ushuru,” alisema Bi Masinde. Alisema haya katika warsha kuhusu maadili na kupiga vita ufisadi 2021, iliyohudhuriwa na Msimamizi Mkuu wa Bajeti Dkt Margaret Nyakan’go, Mwenyekiti wa Muungano wa Wabunge dhidi ya Ufisadi Afrika (APNAC) Shakeel Shabir, afisi ya Mkaguzi Mkuu Matumizi ya Fedha za Serikali, miongoni mwa wengine. Dkt Nyakan’go alisisitiza haja ya kuwapa wabunge mafunzo kuhusu usimamizi wa masuala ya umma, pamoja na ushirikiano kutoka kwa wadau husika ili kuboresha utendakazi wa idara hiyo katika kukabiliana na ufisadi. “Afisi kama yangu haiwezi ikafanya kazi bila maafisa walio na utaalamu. Kwa utaalamu ninamaanisha ufahamu wa kanuni muhimu na uadilifu. Ni sharti tupunguze njia za mkato na tutie juhudi zaidi kuwaelimisha wabunge wetu kuhusu usimamizi wa fedha,” alisema. Kwa upande wake, Bw Shabir alitoa wito kwa serikali kubadilisha mfumo wa ukusanyaji ushuru nchini kuwa wa wazi, ili kuhakikisha uwajibikaji na kuvutia imani miongoni mwa Wakenya. Alifafanua kuwa mfumo wazi utawezesha raia kuona kiasi cha pesa wanachotoa na jinsi pesa hizo zinavyotumiwa. “Shughuli ya ukusanyaji ushuru inapaswa kuwa rahisi na ya wazi, na ni sharti walipa ushuru waone thamani ya kutoa ushuru. “Mfumo wa ukusanyaji ushuru haufai kuwa siri. Wananchi wanapaswa kujua ni kiasi kipi cha pesa wanachotoa, na ni jinsi gani fedha hizo zinavyotumiwa kuwezesha huduma kama vile za NHIF, NSSF na kadhalika,” alisema Bw Shabir ambaye pia ni mwanachama wa Kamati ya Bunge kuhusu Matumizi ya Fedha za Umma. Dkt Sammy Sammy Kimunguyi wa afisi ya mkaguzi mkuu wa fedha za umma, alifichua kuwa visa vya uchunguzi wa kina kuhusu ukiukaji wa sheria kuhusu ununuzi vimeongezeka mno katika miaka ya hivi majuzi. “Masuala yaliyogunduliwa na afisi yetu katika kipindi cha miaka miwili au mitatu iliyopita yanahusu ununuzi. Masuala makuu ni kukosa ushahidi wa sababu ya ununuzi, ukosefu wa mpangilio na ukiukaji sheria kuhusu ununuzi wa moja kwa moja,” alisema Dkt Kimunguyi. Covid: Wanaohepa chanjo kuadhibiwa GAVANA wa Kaunti ya Pokot Magharibi, Prof John Lonyangapuo ametishia kuwafuta kazi maafisa wa kaunti ambao hawatajitokeza kupokea chanjo dhidi ya ugonjwa wa Covid-19. Hii ni licha ya kuwa, serikali ilitangaza upokeaji chanjo ni kwa hiari ya mtu. Kiongozi huyo ambaye jana alipokea dozi yake ya kwanza ya chanjo dhidi ya ugonjwa wa corona katika hospitali ya rufaa ya kaunti ya Kapenguria, aliwataka watu wote ambao wana uwezo waende kupokea chanjo hiyo. Prof Lonyangapuo alisema ni aibu kwa wafanyikazi wa kaunti kukosa kupokea chanjo hiyo ilhali wanafaa kuwa mstari wa mbele kuongoza kwa mfano. “Hatutaki aibu. Hatutakuwa na mshahara kwa afisa ambaye hatapokea chanjo. Ninaomba maafisa wote wa kaunti kuongoza kwa mfano kwa kuhakikisha kuwa wanachanjwa. Wale ambao hawatashiriki kwenye zoezi hili na wako kwenye serikali yangu watakuwa wanaonyesha mfano mbaya kwa umma,” alisema. Kulingana na mwongozo kutoka kwa Shirika la Afya Ulimwenguni (WHO), kuna watu ambao hawastahili kupewa chanjo kama vile, wanaopata matatizo ya kiafya wanapotumia aina fulani za dawa. Prof Lonyangapuo alipuuzilia mbali uvumi na uongo ambao unaoenezwa kuhusu chanjo hiyo akisisitiza kuwa ni salama kwa afya ya binadamu. Aliwataka wakazi wote wa kaunti ya Pokot Magharibi kuendelea kufuata maagizo ya wizara ya afya huku serikali ikiendelea kupambana na janga hilo. “Tunataka wahudumu wa afya kupokea chanjo sababu ni salama na imeidhinishwa,” alisema. Watu 2,008 wapatikana na corona Kenya kipindi cha muda wa saa 24 MNAMO Ijumaa, Wizara ya Afya iliripoti visa 2,008 vya maambukizi ya virusi vya corona, idadi ambayo ni ya juu zaidi kuwahi kurekodiwa ndani ya saa 24 tangu kisa cha kwanza cha ugonjwa huo kiliporipotiwa nchini Machi 13, 2020. Hata hivyo, kwa mara kwanza idadi hiyo ya visa vya maambukizi iligunduliwa baada ya jumla ya sampuli 11,360 kupimwa ndani ya saa 24. Hii ni idadi ya juu zaidi ya sampuli kuwahi kupimwa ndani ya muda kama huo. Kulingana na taarifa iliyotumwa na Waziri wa Afya kwa vyombo vya habari, visa hivyo vipya vya maambukizi vinawakilisha kiwango cha maambukizi cha asilimia 17.7. Miongoni mwa wagonjwa hao wapya, 1,954 ni Wakenya na 54 ni raia wa kigeni. “1,090 ni wanaume na 918 ni wanawake ambapo mdogo zaidi ni mtoto mwenye umri wa mwaka mmoja ilhali mkongwe zaidi ni mwanamke mwenye umri wa miaka 94,” akasema Bw Kagwe. Bw Kagwe pia alitangaza kuwa wagonjwa sita wameripotiwa kufariki ndani ya saa 24 zilizopita, visa ambavyo vilitokea katika hospitali mbalimbali wakati tofauti. “Hata hivyo, habari njema ni kwamba wagonjwa 245 wamepona corona; 165 wakiwa ni wale ambao walikuwa wakitunzwa nyumbani, ilhali 80 walikuwa wakipokea matibabu katika hospitali mbalimbali. Kwa hivyo, kufikia sasa (Ijumaa) idadi jumla ya wagonjwa ambao wamepona ni 91,513,” akasema waziri Kagwe. Aliongeza kuwa wagonjwa 1,192 wakati huu wamelazwa katika hospitali mbalimbali nchini huku wengine 3,777 wakiwa wanauguzwa nyumbani. La kushangaza basi hilo lilikuwa katika leni ya kuchukua na kushusha abiria (service lane). “Inavyoonekana alikuwa kwa mwendo wa kasi,” akasema dereva wa matatu moja inayohudumu kati ya Roysambu na mtaa wa Ruiru. Ilichukua zaidi ya muda wa saa moja kuondoa basi hilo lililokwama kwenye mtaro wa majitaka, ulio kati ya service lane na ile ya kasi, na ambalo wahudumu wake walificha nambari za usajili kwa kufunika kwa mavazi. Maafisa wa trafiki waliofika eneo la mkasa walihimiza madereva kupunguza kasi ya magari na matatu wakiwa katika leni ya kuchukua na kushusha abiria. Ni leni ambayo mara nyingi hutumiwa na wahudumu wa bodaboda, wengine wakienda kinyume na mwelekeo wa magari. Majambazi 5 sugu wauawa Mombasa MAJAMBAZI watano hatari waliokuwa wakijifanya waumini wa kanisa moja kuficha vitendo vyao, waliuawa Jumamosi eneo la Bomboululu, Mombasa kwa kupigwa risasi na maafisa wa polisi wa kitengo maalum cha kupambana na uhalifu. Inashukiwa ni genge hilo lililowapora wafanyabiashara zaidi ya Sh1.7 milioni katika visa tofauti vilivyotokea jijini Mombasa. Jumamosi, operesheni ya maafisa hao ilianza saa kumi na moja alfajiri hadi saa moja unusu asubuhi ambapo majambazi hao walimiminiwa risasi na kuuawa. Kamanda wa polisi eneo bunge la Nyali,Daniel Mumasaba alisema kuwa bunduki aina ya AK47 pamoja na risasi 32 zilipatikana katika nyumba ambayo majambazi hao walikuwa wanajificha “Hili ni genge ambalo limekuwa likisumbua wakazi na kutekeleza mashambulizi katika maeneo ya Kisauni, Nyali na Likoni. Walifikisha mashambulizi yao hadi karibu na mpaka wa Tanzania, lakini leo tumewapata baada ya kujulishwa kuwa wako eneo letu,” akasema Bw Mumasaba. Kulingana na ripoti ya ujasusi ilionekana na Taifa Jumapili, majambazi hao walitambuliwa kwa majina ya Benedicto Kago Mugure anayefahamika kama General, Michael Kimani Njoroge anayefahamika kama One Man Army, Newton Kibara Ndege anayefahamika kama Kaparo, Bakari Hassan Mwagandi maarufu kwa jina Beka and Salim Tsuma Ndegwa anayejulikana kwa jina maarufu Kidevu. Ripoti hiyo ilisema kuwa watano hao wamekuwa wakiendesha operesheni zao za uhalifu na kujifanya kuwa waumini wa kanisa la River Trinity Miracle Church lililoko mita chache na nyumba ambayo wamekuwa wakitumia kama maficho. Viongozi wa kundi hilo walitajwa kuwa “Pasta” John Kamau Mugwe na naibu wake Lawrence Kathura Kamau kwa jina jingine Mzee Kibaki ambao walikuwa hawapo wakati wa operesheni ya jana. Polisi wameanzisha msako dhidi ya wawili hao ambao wanaaminika kuingia mafichoni. Kulingana ripoti za usalama Lawrence amekuwa katika mawasiliano na maafisa wa polisi eneo la Nairobi ambao wamekuwa wakiwasaidia na risasi ambazo wanatumia katika mashambulizi yao ya uhalifu. Miongoni mwa mashumbulizi ya genge hilo ni pamoja na yale yaliyotokea miezi tofauti mwaka jana ambapo waliibia wafanyabiashara kadha. UoN yafungwa USIMAMIZI wa Chuo Kikuu cha Nairobi (UoN) umewaagiza wanafunzi katika mabewa yake yote kuondoka na kurejea nyumbani baada ya serikali kuamuru taasisi zote za masomo zifungwe kukabili wimbi la tatu la maambukizi ya corona. Kwenye taarifa Jumamosi, Naibu Chansela wa chuo hicho Prof Stephen Kiama alisema chuo hicho kimesitisha huduma zote za malazi na mankuli na masomo ya ana kwa ana kufuatia agizo hilo lililotolewa na Rais Uhuru Kenyatta akihutubu Ijumaa. “Wanafunzi wanashauriwa kuondoka kuanzia saa kumi za jioni leo na kabla ya Machi 28 kuanzia saa nne asubuhi,” akaamuru. Kabla ya Prof Kiama kutoa agizo hilo kwa wanafunzi, msemaji wa serikali Cyrus Oguna alitangaza kuwa marufuku ya kuingia na kuondoka kaunti tano za Nairobi, Kajiado, Machakos, Kiambu na Nakuru sasa yataanza kutekelezwa Jumapili saa mbili za usiku. Hali hiyo iliwakanganya na kuwaingiza wasiwasi watu wengi ambao walikuwa wamesafiri kutoka Nairobi hadi mashambani kwa shughuli mbalimbali. Wengi walilalamika mitandaoni wakiilaani serikali kwa kutoa amri hiyo kwa kushtukiza. Afueni ya muda kwa wasafiri katika kaunti zilizowekwa ‘lockdown’ SERIKALI imetoa agizo jipya kuhusu marufuku ya kuingia na kuondoka kaunti za Nairobi, Nakuru, Kajiado, Machakos na Kiambu iliyotangazwa na Rais Uhuru Kenyatta, Ijumaa. Jumamosi msemaji wa serikali Cyrus Oguna ametangaza kuwa wale ambao wanataka kuondoka au kuingia kaunti hizi tano sasa wamepewa muda zaidi wa hadi Jumapili, Machi 28, 2021, kufanya hivyo. “Wale ambao marufuku haya yalianza kutekelezwa ikiwa hawajajiandaa wamepewa muda wa hadi kesho (Jumapili) saa mbili usiku wasafiri. Wale wanaotaka kuingia na kuondoka kaunti hizo tano wamepewa muda wa hadi siku na wakati huo kusafiri,” Bw Oguna akawaambia wanahabari katika jumba la Teleposta, Nairobi, Jumamosi. Mnamo Ijumaa Rais Uhuru Kenyatta alitangaza kuwa marufuku hiyo ambayo inalenga kuzuia msambao wa virusi vya corona ingeanza kutekelezwa usiku wa manane. Baada ya tangazo hilo watu waliokuwa wakitaka kusafiri kutoka na kuingia Nairobi waliingiwa na wasiwasi na wakaanza kutafuta magari ya usafiri ambayo pia yalitoza nauli ya juu zaidi. Kwa mfano, wale ambao walikuwa wakisafiri kutoka Nakuru kuja Nairobi walikuwa wakitozwa nauli ya kati ya Sh2,500 na Sh3,000 badala ya nauli ya kawaida ya Sh600. Na wale ambao walikuwa wakisafiri kwenda Kisumu walikuwa wakitozwa nauli ya Sh5,000 badala ya Sh1,500. Hii ni licha ya kwamba Mkuu wa Wafanyakazi katika Ikulu ya Rais Nzioka Waita kufafanua kuwa kaunti hizo tano zinachukuliwa kama eneo moja na sio marufuku kwa watu kusafiri kati yazo. Kwa mfano, watu wako huru kusafiri kutoka Nairobi kwenda Nakuru au kutoka Kiambu kwenda Kajiado. Lakini watu kutoka kaunti hizo tano hawaweza kuruhusiwa kwenda kaunti zingine 42 kwa barabara, reli au kwa ndege. Bw Oguna Jumamosi alisema kuwa vizuizi vya polisi vitawekwa katika mipaka ya kaunti hizo tano (Nairobi, Machakos, Kajiado, Kiambu na Nakuru) ili kuzuia watu kuingia na kuondoka maeneo hao. Afisa wa afya wa Nakuru azikwa AFISA Mkuu wa Afya katika Kaunti ya Nakuru Dkt Samuel King’ori aliyefariki juzi, alizikwa Jumamosi nyumbani kwake Lanet, katika hafla iliyohudhuriwa na watu wa familia yake pekee. Mazishi yake yalifanyika siku moja baada ya Rais Uhuru Kenyatta kutangaza masharti mapya makali yanayolenga kuzuia msambao wa virusi vya corona. Rais Kenyatta aliamuru kwamba hafla za mazishi zihudhuriwe na watu wasiozidi 100, hususan watu wa familia. Aidha, aliamuru kuwa wazishi yafanywe saa 72 baada ya mtu kufariki. Dkt King’ori ambaye alikuwa akiongoza vita dhidi ya Covid-19 katika kaunti ya Nakuru alifariki kutokana na ugonjwa huo mnamo Machi 22, 2021, akipokea matibabu katika hospitali ya Aga Khan, Nairobi. Wakati wa ibada ya mazishi yaliyofanyika katika Kanisa Katoliki la Lanet, chini ya masharti ya Covid-19, Gavana Lee Kinyanjui alimtaja mwendazake kama afisa aliyechangia pakubwa katika kufanikisha mabadiliko makubwa kati sekta ya afya Nakuru. Kwenye hotuba iliyosomwa kwa niaba yake na Waziri wa Afya katika kaunti ya Nakuru Dkt Gichuki Kariuki, Gavana Kinyanjui alisema Dkt King’ori alikuwa “Jenerali” katika vita dhidi ya Covid-19 katika kaunti hiyo. “Alikuwa mfanyakazi mwaminifu na mwadilifu. Alitoa mafunzo kwa wahudumu wa afya na maafisa wengine walioshiriki katika vita dhidi ya corona. Matokeo ya juhudi zake yalionekana na wote,” akaeleza Gavana Kinyanjui. Watu 13 waangamizwa na corona WATU 13 zaidi wamefariki kutokana na Covid-19 katika kipindi ambapo visa vipya 843 vya ugonjwa huo vimethibitishwa. Kulingana na taarifa iliyotumwa kwa vyombo vya habari na Waziri Mutahi Kagwe Jumapili, wagonjwa wawili walifariki ndani ya saa 24 zilizopita ilhali vifo 11 vilitokea awali katika hospitali mbalimbali wakati tofauti. “Kwa hivyo, idadi jumla ya waliofariki kufikia Jumapili ni 2,117,” akasema Bw Kagwe. Visa 843 vipya vya maambukizi viligunduliwa baada ya sampuli za watu 5,377 kupimwa; ishara kwamba kiwango cha maambukizi Jumapili kilikuwa asilimia 16, kulingana na Waziri Kagwe. “Kwa hivyo, idadi jumla ya maambukizi nchini ni 130, 214 kutokana na jumla ya vipimo 1,468,835,” akaongeza. Wito serikali ipige jeki sekta ya juakali “Serikali inastahili kusitisha baadhi ya bidhaa zinazotoka nchi za kigeni ili watu wa juakali waweze kufaidika na kazi ya jasho lao,” alisema Bw Wainaina. Aliyasema hayo mnamo Jumamosi alipozuru eneo la shughuli za juakali mjini Thika ili kujionea kazi inayofanywa na mafundi waliopewa zabuni ya Sh1 milioni kuunda madawati ya shule katika mji wa Thika. Alisema tayari madawati 126 yameundwa na yatasambazwa katika shule tofauti eneo la Thika na vitongoji vyake. Aliwahimiza vijana popote walipo wajiunge pamoja ili waweze kupewa fedha za Uwezo Fund ili waendeshe biashara zao. “Ninawashauri vijana wajiunge kwa makundi ya watu kumi halafu waseme wanataka biashara ipi ya kujiendeleza nayo,” alisema Bw Wainaina. Alisema iwapo serikali itakuwa na mpangilio maalum bila shaka vijana wengi watapata jambo la kufanya na tutapunguza uhalifu mitaani. Alitoa pendekezo kwa serikali kupitisha sheria ambapo bidhaa zote zinazoingizwa nchini kutoka nje zinatozwa ushuru hata mara nne ili kuwapa walioko katika sekta ya juakali fursa ya kujiendeleza na biashara zao. “Kwa sababu ya ugumu wa maisha kila mmoja anajaribu kwa vyovyote vile kuona ya kwamba anajitafutia riziki yake,” alifafanua mbunge huyo. Mkazi Francis Kimani ambaye huunda masanduku ya mabati katika anaiomba serikali iwajali ili pia wao wafaidike. Kampuni za ndege Afrika zakumbatia teknolojia ya paspoti za kidijitali kuokoa biashara KAMPUNI za ndege za Afrika zimeanza kukumbatia teknolojia ya Umoja wa Afrika (AU) ya kuwapa abiria paspoti za kidijitali kurahisisha usafiri. Kampuni za Kenya Airways na Ethiopian Airlines zimeungana na Shirikisho la Usafiri wa Angani Afrika Magharibi na Kati (ASKY) kutumia mtandao wa PANABios unaoendeshwa na AU ikishirikiana na Vituo vya Kuzuia Magonjwa Afrika (Africa CDC). Bw Justus Thairu, afisa wa mauzo wa Kenya Airways alisema jukwaa hilo la kidijitali kwa jina Trusted Travel Pass litawezesha abiria kuthibitisha vipimo vyao na vyeti vya corona kwa haraka kabla ya kupanda ndege. “Tunafurahia kushirikiana na AU na Africa CDC katika jitihada zao za kuhakikishia abiria usalama wa kiafya huku pia maambukizi mipakani yakipunguzwa,” alisema. Akihutubu alipozindua matumizi ya teknolojia hiyo, afisa wa mawasiliano katika kampuni ya Ethiopian Airlines alisema ubunifu huo utasaidia kampuni hiyo kuongoza mapato katika kipindi hiki kigumu cha biashara. “Wateja wa Ethiopian Airlines sasa wataweza kufurahia safari za angani bila bughudha wakitumia paspoti za kidijitali. Zitawawezesha maafisa katika viwanja vya ndege kutambua iwapo abiria wamechanjwa na kama wametimiza masharti ya kudhibiti virusi vya corona,” alisema kwenye taarifa iliyoonekana na Taifa Leo ilisema. ASKY ilisema imependezwa na juhudi za AU kwa kuhakikisha bara la Afrika lina mtandao wake wa kuthibitisha vipimo vya corona kupitia kwa maabara, hali ambayo inahakikisha biashara inaendelea kama kawaida miongoni mwa mataifa ya Afrika. “Tukishirikiana na AU, tunaunda mfumo wa Kiafrika wa kiwango cha kimataifa unaowajali Waafrika wote bila ubaguzi na kutokomeza ufisadi katika sekta ya afya, huku ukipunguza gharama ya vipimo vya maabara. Pia utatusaidi kukusanya data yetu kutuwezesha kufanya maamuzi haraka,” ikasema ASKY kwenye taarifa. Mfumo huo wa PANABios unatarajiwa kuboresha usimamizi wa sera kote Afrika na kuinua biashara baina ya mataifa, kupiga jeki utalii, uwekezaji na utamaduni, na hatimaye kuhakikisha Afrika haiachwi nyuma na mabara mengine katika maendeleo. “ASKY inaona faraja kwa AU kutengeneza na kuzindua mradi huu kabla ya mabara mengine, na kuyapa mataifa ya Afrika Imani ya kufungua uchumi kwa kumshirikisha kila mwananchi,” akasema Bw Ahadu Simachew, afisa mkuu mtendaji wa ASKY. Dkt John Nkengasong, mkurugenzi wa Africa CDC alisema ushirikiano na kampuni za ndege utakuwa nguzo muhimu katika kuokoa biashara zilizoangushwa na corona. “Kiwango cha madhara yaliyoletwa na Covid-19 kinahitaji ushirikiano mkuu na ubunifu wa kiteknolojia. Kutumika kwa teknolojia yetu kutasaidia pakuwa kunyanyua maazimio yetu ya maendeleo kama bara,” alisema. Watu 13 waangamizwa na corona WATU 13 zaidi wamefariki kutokana na Covid-19 katika kipindi ambapo visa vipya 843 vya ugonjwa huo vimethibitishwa. Kulingana na taarifa iliyotumwa kwa vyombo vya habari na Waziri Mutahi Kagwe Jumapili, wagonjwa wawili walifariki ndani ya saa 24 zilizopita ilhali vifo 11 vilitokea awali katika hospitali mbalimbali wakati tofauti. “Kwa hivyo, idadi jumla ya waliofariki kufikia Jumapili ni 2,117,” akasema Bw Kagwe. Visa 843 vipya vya maambukizi viligunduliwa baada ya sampuli za watu 5,377 kupimwa; ishara kwamba kiwango cha maambukizi Jumapili kilikuwa asilimia 16, kulingana na Waziri Kagwe. “Kwa hivyo, idadi jumla ya maambukizi nchini ni 130, 214 kutokana na jumla ya vipimo 1,468,835,” akaongeza. Wachuuzi 500 wakosa pa kuuzia baada ya vibanda kubomolewa Muthurwa MAMIA ya wachuuzi wamekosa pahali pa kuuzia bidhaa baada ya vibanda vya kubomolewa kupisha ujenzi wa ukuta. Aidha, hali hiyo ilitokana na hatua ya Idara ya Huduma za Jiji la Nairobi (NMS) kumpa mwanakandarasi mmoja kazi ya kujenga ukuta wa mawe unaozunguka Soko la Muthurwa huku vibanda vya wachuuzi hao vikibomolewa. Awali, wachuuzi hao wapatao zaidi ya 500 waliuza bidhaa katika nafasi zilizokuwa wazi kwenye ua la kwanza uliokuwa na mashimo yaliyokuwa katikati ya vyuma. Isitoshe, wauzaji waliuzia wateja wakiwa ndani ya vibanda upande wa ndani wa soko nao wanunuzi wakiwa upande wa nje ya soko. Vibanda vyao vilikuwa takribani urefu wa mita 300 mkabala wa barabara ya Ladhies na pande wa kulia kwa barabara ya Haille Sellasie. Mwenyekiti wa soko hilo, Bw Nelson Githaiga Waithaka aliambia Taifa Leo kwamba hili ni pigo kwa wafanyabiashara hao baada ya pigo lingine mbapo wachuuzi wengine zaidi ya 500 kufurusha sokoni hilo sawia na soko la Wakulima baada ya kampuni ya Reli kujenga ua mapema mwaka huu. “Hili ni pigo la pili watu wakifurusha sokoni wakati huu kuna ukosefu wa ajira baada ya janga la Corona kuripotiwa nchini. Soko hili lilifunguliwa rasmi na aliyekuwa rais wa Kenya, Bw Mwai Kibaki kama njia moja ya wananchi kusukuma gurudumu la maisha kwa kujiajiri,” Bw Githinji akasema. Vilevile, Bw Githaiga alishukuru NMS kwa kuipa soko la Muthurwa sura mpya kupitia maendeleo yanayaofanyika ndani ya soko hilo ikilinganishwa na awali soko ilipokuwa chini ya usimamizi wa serikali ya Kaunti ya Nairobi. Mwenyekiti huyo aliiuliza NMS kuzindua kisima lilichochimbwa ndani ya soko la Muthurwa akiongeza kwamba mradi wa kisima ulikamilika mwaka jana. Aliongeza kwamba huu ni wakati mwafaka wa wananchi kutumia maji kutoka kisima hicho wakati huu wa corona. “Tunalazimika kununa maji ya kunawa mikono tukiwa sokoni tunapodumisha kuzuia msambao wa corona kwa mujibu wa wizara ya afya lakini changamoto kubwa ni kucheleweshwa kwa maji ya kisima kuzinduliwa rasmi ilhali mradi wa ujenzi wa kisima upo tayari baada ya kukamilika mwaka jana,’’ Bw Githaiga akaelezea. Kupitia picha zilizosambazwa kwenye mitandao ya kijamii wikendi, mbunge huyo anayefahamika pia kwa jina la utani kama Arap Chelule, alionekana akiongoza uzinduzi huo katika kituo cha Cheplaskei Peace Centre, mjini Kesses. Huku akimulikwa na kamera kadhaa, mtunga sheria huyo wa chama tawala cha Jubilee, alionekana akikata mapambo yenye rangi ya samawati na dhahabu yaliyofunga televisheni hiyo ya inchi sabini iliyoangikwa kwenye ukuta. TANZIA: Mama Sarah Obama afariki NYANYA ya aliyekuwa Rais wa Amerika, Bw Barrack Obama, Mama Sarah Obama amefariki. Mama Sarah, ambaye alikuwa mjane, mke wa tatu wa babu ya Rais Obama amefariki dunia mapema Jumatatu. Binti yake yake, Marsat Obama ametangaza Mama Sarah alifariki katika Hospitali ya Rufaa na Mafunzo ya Jaramogi Oginga Odinga, Kisumu, ambapo alikuwa anapokea matibabu. Taifa Leo Dijitali imebaini kuwa alilazwa humo Jumapili asubuhi. Huku taifa na ulimwengu ukimuomboleza, Mama Sarah na ambaye ni Mkenya, atakumbukwa kutokana na jitihada zake kupiga jeki sekta ya elimu. Alikuwa ‘mwalimu’ na mfadhili wa Wakfu wa Masomo wa Mama Sarah (Foundation), uliolenga kutoa ufadhili wa karo na mahitaji mengine muhimu ya kimsingi kwa wanafunzi wasiojiweza katika jamii. Mradi huo ukiwa eneo la Kogelo, Kaunti ya Siaya, anakotoka,umekuwa wa manufaa makubwa kwa mayatima na familia zisizojiweza kwa kuwapa lishe, mavazi na kuwalipia karo. “Kama taifa tumempoteza kiungo muhimu katika sekta ya elimu na jamii. Ni mama mkarimu kutokana na matendo yake, na niliyepata fursa ya kutangamana naye ana kwa ana,” akasema Bw Wilson Sossion, mbunge maalum na Katibu Mkuu wa KNUT, akituma salamu za pole kwa jamaa, marafiki na taifa kwa jumla. Kutokana na jitihada zake katika jamii, Mama Sarah Obama amepokea tuzo mbalimbali nchini na pia katika ngazi ya kimataifa. Rais Obama alipotembelea Kenya mara ya mwisho mwaka wa 2018, alizuru Kogelo na kutangamana na nyanya yake. Akiwa mamlakani, pia alizuru Kenya 2015. Mwaka wa 2014, Mama Sarah alifanya ziara Amerika kutafuta wafadhili na kuchangisha fedha za Wakfu wake. Amefariki akiwa na umri wa miaka 99, na kulingana na mmoja wa wanafamilia maandalizi ya mazishi kumpumzisha leo yanaendelea. Mamia ya wasichana wafanyia KCSE hospitali baada ya kujifungua MAMIA ya watahiniwa wa kike wanafanyia mtihani wao wa Kidato cha Nne (KCSE) hospitalini kote nchini baada ya kujifungua kutokana na mimba walizopata wakati wa likizo ndefu mwaka jana kufuatia janga la virusi vya corona. Katika eneo la Meru, Mkurugenzi wa Elimu wa Kaunti Milton Nzioka alisema wasichana saba wanafanyia mtihani hospitalini na wawili kati yao wako katika Hospitali ya Muthara, Tigania Mashariki. Kwa mujibu wa Kamishna wa Kaunti, Lyford Kibaara, mmoja wa wasichana hao amekaribia kujifungua huku mwingine akiwa na matatizo ya kiafya yaliyotokea baada ya kujifungua. Wawili hao ni miongoni mwa watahiniwa 18,500 wanaofanya mtihani wa KCSE kwenye vituo 246 katika Kaunti ya Nyeri.Katika Kaunti ya Isiolo, wasichana zaidi ya 10 waliopachikwa mimba wakati wa likizo ndefu mwaka jana, wanafanya mtihani wa KCSE. Mkurugenzi wa Elimu wa Kaunti ya Isiolo Hussein Koriyow aliambia Taifa Leo kuwa watahiniwa wote waliojifungua wanaendelea kufanya mtihani huo wa Kidato cha Nne. “Mmoja wa watahiniwa kutoka shule moja iliyoko mjini Isiolo, alijifungua wiki mbili zilizopita. Watahiniwa wote walio na ujauzito na ambao tayari wamejifungua wanaendelea na mtihani wao,” akasema Dkt Koriyow. Katika Kaunti ya Tharaka Nithi, mmoja wa watahiniwa alifanyia mtihani kwenye chumba cha kujifungulia katika Hospitali ya Rufaa ya Chuka.Mkurugenzi wa Elimu wa Kaunti Bridget Wambua jana alisema kuwa wanafunzi wote, wakiwemo wasichana wanaotarajia kujifungua hivi karibuni watafanya mtihani wa KCSE. Jumla ya watahiniwa 10,981; wasichana 5,764 na wavulana 5,217 wanafanya mtihani wa KCSE katika kaunti hiyo.Katika Kaunti ya Migori, watahiniwa wanne walijifungua Alhamisi, siku moja kabla ya mtihani wa KCSE kung’oa nanga Ijumaa. Watahiniwa wawili wanatoka katika eneobunge la Suna Mashariki huku wengine wawili wakitoka eneobunge la Kuria Mashariki.Mtihani wa KCSE ulianza siku mbili baada ya kukamilika kwa Mtihani wa Darasa la Nane (KCPE) Jumatano. Kinara wa genge la uvamizi wa mauaji katika Kaunti ya Murang’a ameponyoka mauti baada ya kuponea chupuchupu alipokoswa na risasi ambayo alikuwa amelengwa na maafisa wa polisi alipofumaniwa akilisha vijana watatu kiapo kwa mto. Genge linalodaiwa kuwa lake linafahamika kama Jeshi ya Gaica ambalo huwa na ngome yake katika Kijiji cha Maica Ma Thi Kilichoko Kaunti ndogo ya Maragua. “Hili ndilo genge ambalo limekuwa likitutatiza katika eneo hilo ambapo limehusishwa na kuvamia raia na kuwajeruhi vibaya kiasi cha baadhi yao kupoteza uhai wao,” akasema mkuu wa Polisi wa Murang’a Kusini, Bw Anthony Keter. Alisema kuwa maafisa wa polisi waliokuwa wakishika doria katika Kijiji hicho walipata dokezi kuwa Mshukiwa huyo kwa jina John Mburu Maina alikuwa katika kingo za Mto akiwa katika hafla ya kulisha kiapo wafuasi watatu wapya wa umri wa ujana katika genge lake. “Wafuasi hao hulishwa kiapo cha ujasiri, uaminifu na pia cha ukakamavu wa mapambano dhidi ya polisi, machifu na raia ambao watajaribu kuvamia biashara yao ya upishi na uuzaji Chang’aa na mauzo ya bhangi ili kupata ufathili wa harakati zao,” akasema. “Ndipo alilengwa kwa bunduki na risasi moja ikafyatuliwa, ikamkosa kwa karibu na ndipo alitoroka akiwaacha makurutu wake waliokamatwa. Kulikuwa na lita 20 za pombe ya Chang’aa ambayo baada ya kulishwa kiapo, watatu hao walikuwa wakaiuze kwa niaba ya genge la mshukiwa,” akasema. Kibango cha kuelekeza hadi kituo cha polisi cha Maragua. Picha/ Mwangi Muiruri Aidha, kulipatikana nyama na damu ya mnyama usiotambulika ambazo zilikuwa zikitumika katika kiapo hicho. Bw Keter alisema kwamba maafisa hao walifika katika Nyumba ya mshukiwa na ambapo waliipekua na kutwaa silaha butu zinazoaminika hutumika katika uvamizi wa genge hilo. Awali, maafisa hao walikuwa wamenasa bhangi na chang’aa ndani ya baa moja ya eneo hilo huku nao wengine wawili waliokuwa wakisakwa kwa kina kwa kuhusishwa na mauzo ya mihadarati katika Shule ya Upili ya eneo hilo wakikamatwa. Maafisa hao wakiongozwa na Kamanda wa Polisi wa Maragua Bw Cleophas Mangut Juma na Mkuu wa Tarafa ya Ichagaki Bw Joshua Okello walivamia baa moja inayofahamika kama Prime Bar iliyoko katika mtaa wa Ichagaki ambapo habari za ujasusi zilikuwa zimebainisha kuwa ilikuwa imefurika wateja mwendo wa saa moja asubuhi. Ni hapo ndani ambapo kulinaswa gramu 800 za bangi zikiwa na mshukiwa wa kiume ambaye wiki jana aliponyoka mtego wa polisi baada ya kuripotiwa alikuwa amepatikana karibu na Shule ya Upili ya Wavulana ya Ichagaki akiuzia wanafunzi mihadarati. “Tulimfumania na baada ya kumkamata, akaponyoka na akafanikiwa kuhepa. Lakini Jumapili asubuhi tukampata tena akiwa ndani ya baa hiyo akishirikisha biashara yake. Yuko ndani sasa na hana nafasi ya kutoroka,” akasema Bw Okello. Maafisa wa polisi walisema kuwa mlanguzi huyo anayefahamika kama John Kihoro Wainaina na ambaye pia alikuwa amenaswa na kilo 50 za bhangi hivi majuzi katika mtaa wa Sabasaba lakini kesi yake ikazama kwa njia isiyoeleweka ni mwiba sugu katika vita dhidi ya mihadarati eneo hilo. Wakikamatwa, kulizuka mshikemshike wakati washukiwa waliokuwa ndani ya baa hiyo walivunja mlango wakiwa na nia ya kushambulia maafisa hao ndio watoroke lakini wenyeji wakaingilia kati na kupiga jeki juhudi za maafisa hao za kuwathibiti. “Kunao walikuwa na mapanga na ambao ni vijana wa kulinda biashara haramu za pombe na mihadarati eneo hili. Kwa kuwa mwenye baa alikuwa amekataa kufungua mlango akiwataka watulie ndani, wakati maafisa wa polisi walipotisha kurusha mikebe ya vitoa machozi ndani ya baa hiyo ndipo genge hilo liliazimia kuvunja mlango,” akasema shahidi James Karanja. Aidha, kuna wengine ambao walijaribu kutorokea kwa paa la baa hiyo huku katika harakati hizo wakiharibu siling’i na mabati. “Cha ajabu kuu ni kwamba, huku leseni ya baa hiyo inayomilikiwa na Bw Julius Kinuthia Wanyoike ikimpa idhini tu ya kuuza pombe zinazofahamika na vitengo vya serikali, alikuwa na lita 58 za Chang’aa na ambazo alikuwa akiuza,” akasema Bw Okello. Kwa mujibu wa Kamanda wa Polisi wa Murang’a Kusini Bw Anthony Keter, washukiwa wote katika kisanga hicho cha baa walikuwa 11 (miongoni mwao wanawake wawili) na ambao kwa sasa wanahifadhiwa katika kituo cha polisi cha Maragua wakingoja kufikishwa mahakamani Jumatatu. Bw Keter alisema kuwa vita dhidi ya ukiukaji wa masharti ya kupambana na Covid-19 yataendelezwa na pia harakati za kutokomeza ujambazi wa kila aina ziambatane ili amani na uthabiti zinawili ndio wenyeji wajiingize katika ujenzi wa maisha yao na pia taifa lao bila utata wowote wa kuhangaishwa na wahalifu. “Nawahakikishia wenyeji wa Maragua na viunga vyake na pia eneo letu lote kwamba tunajua ujambazi umekuwa na ujasiri wa kipekee hapa lakini sisi nasi tumejibu kwa ujasiri zaidi. Mmeshuhudia mwamko mpya katika harakati zetu eneo hili na ninawahakikishia kuwa hata hao ambao mnajua bado hatujawakamata, mipango ikon a hakuna hata mmoja atatulemea,” akasema. Wazazi walia kanuni za corona zinaumiza watahiniwa wa KCSE Muungano wa wazazi katika Mlima Kenya Jumatatu umeteta kuhusu hatua ya serikali ya kuzima usafiri kutoka Kaunti ya Murang’a hadi ya Kiambu na pia hadi Kaunti ya Machakos ukisema ni wazo ambalo halikutilia maanani wanafunzi ambao wanavuka mipaka hiyo hadi shuleni kufanya mtihani wa mwisho wa kidato cha nne. Katibu wa muungano huo Bi Cecilia Kamande alisema kuwa “licha ya kuwa tunafahamu kwamba rais alizima usafiri huo ndio apambane na makali ya ugonjwa wa Covid-19 unaoletwa na virusi vya Corona, angefafanua zaidi kuhusu wanafunzi hao.” Bi Kamande alisema kuwa kuna wanafunzi wa kidato cha nne ambao husafiri shuleni kila asubuhi na kwa wakati huu KCSE inaendelea mbele kufanywa, ingekuwa busara kwa Rais Kutoa mwelekeo wa kina kuwahusu. Makataa hayo ya usafiri yalianza kutekelezwa Jana usiku mwendo wa saa mbili, leo ikiwa ni siku ya pili ya mtihani huo ambao ulianza Ijumaa. Kaunti ya Murang’a ni jirani kwa Kaunti za Machakos na Kiambu ambapo katika mipaka huwa na uvukaji wa hali za kibiashara, masomo, dini na pia ule tu ujirani wa kawaida. Naibu Waziri wa Spoti Bw Zack Kinuthia (aliye na koti la Samawati) akiongea Jumapili na wadau wa elimu katika Kaunti ndogo ya Kandara. Picha/ Mwangi Muiruri Rais alizima usafiri wa kuingia au kutoka Kaunti za Kajiado, Machakos, Nairobi, Kiambu na Nakuru kwa wakati ambao haukubainika, muungano huu wa wazazi ukisema kuwa hali ya kutatiza wanafunzi itajiangazia katika mipaka ya Kaunti hizo zilizo jirani na zilizotambuliwa kama zilizoathirika zaidi na Covid-19. Bi Kamande alisema kuwa makataa hayo licha ya kutatiza wanafunzi katika hekaheka za kusaka uchukuzi hadi shuleni, pia imewatia taharuki ya ugonjwa, hali ambayo inaweza ikaathiri fikira zao na kuishia kuwafanya wafeli mtihani. “Haya makataa ya uchukuzi yatawatwika wazazi mzigo mkubwa wa nauli kwa kuwa magari yatapandisha bei. Huenda pia kuwe na ufisadi katika vizuizi vya barabara ambapo wanafunzi hawa watahitajika kutoa hongo ndio wavuke. Hatimaye, ni tangazo ambalo limezua wasiwasi mkuu hapa nchini kwamba Kaunti ambazo aliorodhesha ni kama jangwa la mauti hivyo basi ni lazima litaathiri fikira za wanafunzi,” akasema. Bi Kamande aliitaka serikali kuwapa wanafunzi wote pasi spesheli za kuwawezesha kuvuka mipaka bila kutatizwa na maafisa wa kiusalama na pia iwape ushauri nasaha kwamba sio eti kumeharibika kiasi kwamba hiyo mipaka ni ya kuingia kwa jangwa la mauti. Bi Michele Muthoni ambaye ni mzazi amtaka Rais aamrishe Watahiniwa wa KCSE wanaovuka mipaka ya Kaunti zilizozimiwa utangamano juu ya Covid-19 hawatazuiliwa katika vizuizi vya polisi. Picha/Mwangi Muiruri Aliwataka wahudumu wa matatu pia waelewe kuwa wanafunzi hao wanahitaji kuungwa mkono ili wamalize mtihani wao kwa amani “hivyo basi kuwaongeza nauli kiholela ni sawa na kukimbizana na faida za haramu kupitia kuwafanyia biashara watoto katika mazingara ya janga la kitaifa.” Naibu Waziri aishangaa sekta ya matatu kunyima vijana nafasi za kazi Naibu Waziri wa Spoti, Utamaduni na Turathi za Kitaifa Bw Zack Kinuthia ameteta kuwa sekta ya magari ya uchukuzi wa umma kwa sasa inawanyima vijana wa taifa hili Sh12.8 bilioni kwa mwaka kupitia kupiga marufuklu kazi ya utingo. Akiongea Jumatano katika Kaunti ndogo ya Kigumo, alisema kuwa udadisi wa hali hiyo ni kwamba baadhi ya wamiliki wa magari hayo licha ya kusukumwa kufanya hivyo na athari za ugonjwa wa Covid-19 “kunao pia wengine miongoni mwao ambao wamefanya hivyo kimakusudi ili kiupounguza gharama za kazi na hivyo basi wajizidishie faida.” Bw Kinuthia alisema kuwa kuna takriban magari 70, 000 ambayo ni kati ya yote 200, 000 ambayo katika uhudumu wayo, hayana huduma za kondakta na badala yake huwaelekeza abiria wakate tiketi za nauli kabla ya kuanza safari na katika steji barabani, dereva ndiye huwajibikia pia kazi ya Kondakta ya kusukisha na kubeba wengine. “Ukizingatia mshahara wa chini kabisa wa kondakta ni Sh500 kwa kila mmoja wao kila siku, ina maana kuwa kwa siku wale vijana 70, 000 wangekuwa wameajiriwa kazi hiyo wangekuwa wanajipa Sh35 milioni ambazo kwa mwaka ni Sh12.8 Bilioni,” akasema. Alisema kuwa hali hii inaangazia ule upungufu wa ushirika kati ya serikali na sekta ya kibinafsi katika kuunda nafasi za kazi. “Ikiwa sekta hii ambayo kwa asilimia 80 iko mikononi mwa vijana inaweza ikawanyima wenzao 70, 000 nafasi za kujipa riziki, ina maana kuwa kuna shida kuu ambayo inafaa ijadiliwe na itafutiwe suluhu,” akasema. Bw Kinuthia alisema kuwa wakati serikali inajizatiti kupambana na umasikini kupitia kutoa mazingara mwafaka ya kuunda ajira na mapato, kunafaa kuwe na mashauriano kati ya sekta hii ya uchukuzi pamoja na serikali ili kubaini hasa kinachozima nafasi hizo za kazi kupokezwa vijana. Mwenyekiti wa Muungano wa Wamilki magari ya uchukuzi Mlima Kenya Bw Micah Kariuki alisema kuwa tangu sekta hii ya matatu iiwekwe chini ya uratibu wa vyama vya ushirika au makampuni, kanuni za utendakazi zilianza kuwekwa kwa mtazamo wa kibiashara. “Maamuzi mengi kwa sasa huzingatia jinsi ya kuendesha biashara ili iunde faida kupitia kuvutia wateja wengi iwezekanavyo. Kazi ya utingo kwa wakati mwingine imekuwa changamoto kuu kufuatia tabia za matamshi na matendo kwa wateja ambapo husemwa na wengi hukera,” akasema. Bw Kariuki aidha alisema kuwa tangu kuzuke ugonjwa wa Covid-19 na masharti yakawekwa kuwa magari ya uchukuzi wa umma yapunguze idadi ya abiria hadi asilimia 60 ya uwezo wa upakiaji, kiti cha kondakta kilionekana na wengi wa mameneja wa uchukuzi kuwa kinaweza kikaondolewa ili kiletee mwenye gari pesa. Ni magari tu yale ambayo hayabebi kutoka steji maalum na kusafirisha wateja wake moja kwa moja almaaurufu “Express” ambayo yamekuwa yakiajiri makondakta kwa kuwa wanahitajika katika harakati za kuwasaka abiria kutoka steji moja hadi nyingine katika barabara ya uhudumu. Bw Kariuki alisema kuwa ikiwa makali ya ugonjwa wa Covid-19 yatapunguka, nayo serikali ijizatiti na iteremshe bei ya mafuta, ipige msasa mfumo wake hasi wa ushuru na hatimaye iondoe ufisadi wa maafisa wa trafiki barabarani, basi biashara inaweza ikapanua utenda kazi wa faida na iishie kuunda nafasi hizo za kazi ambazo kwa sasa zimepotea. WAZIRI wa Elimu Prof George Magoha Jumatatu ametoa amri kuwa maafisa wa polisi wanaolinda harakati za mtihani wa KCSE unaoendelea kote nchini wawe wakipokonywa simu zao za mkononi ili wasishirikishe visa vya udanganyifu. Prof Magoha akiongea katika Makao makuu ya Kaunti ndogo ya Murang’a Kusini alikofika kunyapara usambazaji wa nakala za mtihani huo alisema kuwa maafisa wa polisi wanaoshiriki zoezi hilo wako na uwezo mkuu wa kuhatarisha uadilifu wa mitihani nchini. Aidha, waziri huyo alipiga marufuku usafirishaji wa mitihani kwa kutumia magari ya kibinafsi akiteta kuwa “kunao walimu wengine ambao wanatumia huduma hata za matatu kuusafirisha hadi mashuleni mwao.” Alisema kuwa hali kama hiyo inafanya harakati za kulinda uadilifu wa mitihani ziwe ngumu akiongeza kuwa “ninaamrisha magari rasmi ya shule yawe tu ndiyo yatatumika katika usafirishaji huo.” Aliteta kuwa matatu ikitoka steji moja hadi nyingine ikipitia kwa kila aina ya chochoro huwezi ukawa na uhakika kwamba visa vya udanganyifu havitekelezwi “na baadhi ya wakora tulio nao katika zoezi hili.” Alisema kuwa maafisa wa polisi wako na uwezo wa kupiga picha nakala za mtihani na kisha kuzituma kwa mitandao ya udanganyifu na kisha kufikia wanafunzi katika shule zingine kwa kuwa hawaanzii kufanya mitihani hiyo kwa wakati mmoja. Baadhi ya njama ambazo walio katika mtandao huo wa wizi wa mitihani hutekeleza ni kuchelewesha usambazaji wa nakala hadi baadhi ya mashule ndio kwenye zilifunguliwa ziwe zimepigwa picha na kisha kutumwa kwao. Hapo ndipo nakala hizo zikishapokelewa hujibiwa harakaharaka na walimu au wengine ndani ya njama hiyo na kupewa wanafunzi ili shule zao zing’are katika matokeo au watoto wao wapate alama za juu. Prof Magoha alisema kuwa serikali iko macho hasa katika kanda za Magharibi na Nyanza ambako alisema kumezuka habari za ujasusi kuwa njama ya kuiba mtihani huo zinashirikishwa na baadhi ya walimu. “Tuko na Mwalimu mkuu katika shule moja ya ukanda wa Magharibi ambaye ameshukiwa kuwa na njama ya kupenyeza nakala za kusaidia wizi wa mtihani…Ameamrisha walimu wote waondoke kutoka shule hiyo ndio abakie na mazingara mwafaka ya kuendeleza njama hiyo. Anafaa aaibike sana na nimpe onyo hapa kuwa hataweza kushirikisha ukora huo,” akasema. Alisema kuna walimu wengine watatu katika Kaunti ya Migori ambao “sijui kama ni wazimu wako nao au ni nini kinawasukuma” kwa kuwa “nao wamefuatiliwa na kutambuliwa kuwa wako na njama hiyo ya kusaidia udanganyifu.” Prof Magoha aliapa kuwa wote walio katika ajira ya serikali watakaonaswa wakishirikisha wizi wa mtihani huo watafutwa kazi na washtakiwe sambamba na wengine wote ambao watathubutu kushiriki njama hizo. Mkurugenzi wa Elimu ukanda wa Kati Bi Margaret Lesuda alitoa tahadhari kuwa maradhi ya Covid-19 yashafika katika shule nyingi hapa nchini kwa makali ya ukatili “na ambapo wikendi tu hii imepita tulipoteza walimu wawili wakuu katika shule za msingi huku kwa ujumla tukiwa tumepoteza zaidi ya walimu 15 hadi sasa.” Alisema kuwa ni suala la dharura kwamba watahiniwa pamoja na wanaoshirikisha zoezi hilo wazingatie masharti ya kiafya hasa katika uvaaji wa maski, kuweka umbali unaopendekezwa na wizara ya afya kutoka mtahiniwa mmoja hadi mwingine, kunawa mikono kwa kutumia sabuni na maji au sanitaiza na pia kuwajibikia dalili za kuugua kwa uadilifu na dharura. Alisema kuwa “mtihani ambao unaweza ukahatarisha maisha ya watoto au ya wanafunzi na wadau wengine ni hatari hivyo basi kila aina ya tahadhari itekelezwe.” Serikali yaonya wanaopandisha nauli kiholela MSHIRIKISHI wa Bonde la Ufa George Natembeya ametoa onyo kali kwa sekta ya matatu , dhidi ya kuongeza nauli kiholela, tangu Rais Uhuru Kenyatta atoe agizo la kufunga kaunti za Kiambu, Machakos, Kajiado, Nakuru na Nairobi wiki iliyopita. Wasafiri wengi walipigwa na mshangao kuanzia Jumamosi, baada ya kufika stejini na kupata nauli , zikiwa zimeongezeka kati ya asilimia 200 na 300. Katika mahojiano na Taifa Leo Dijitali, Natembeya alisema baadhi ya wamiliki wa matatu za usafiri wa umma(PSV) walikuwa wakitumia fursa hiyo kuwanyanyasa wasafiri kwa kutoza nauli ya juu. “Imekuwa ni desturi kila mara serikali inapotoa utaratibu wa kukinga raia dhidi ya maambukizi ya corona, wamiliki wa matatu kwa upande mwingine wanatumia fursa hiyo kukamua pesa kutoka kwa abiria,”akasema. Alisema kuwa tabia hiyo haitaruhusiwa, na serikali iko tayari kupambana na wale wanaofikiri watatumia njia ya mkato kutengeneza hela.. Siku ya Jumamosi nauli kutoka Nakuru hadi Nairobi ilikuwa ni baina ya 2000-2500 huku baadhi ya wasafiri wakiahirisha safari. Hali ilikuwa kama hiyo kutoka Nairobi mpaka Eldoret ambapo matatu nyingi zilitoza kati ya 3000 na 3500. Aidha Taifa Leo Dijitali ilishuhudia msongamano mkubwa wa wasafiri kwenye steji ya Railways na ile ya Kingdom Seekers ambapo wasafiri wengi walikwama. Msongamano wa magari kwenye steji ya Railways Nakuru, siku ya Jumapili. Wengi wao ni wanafunzi na wanalia bei ya nauli ilikuwa imepanda kwa asilimia 300. Picha/Richard Maosi Kati ya walioadhirika ni wanafunzi wa vyuo vikuu na taasisi za kiufundi ambao walikuwa mbioni kurudi nyumbani siku ya Jumapili, kabla marufuku ya kutosafiri baina ya kaunti hizi tano kutekelezwa rasmi. Mmoja wao ni Caleb Ombui ambaye ni mwanafunzi kutoka Chuo Kikuu Cha Embu ambaye anasema alikuwa ameishiwa na nauli baada ya kutumia 1700 kutoka Nairobi mpaka Nakuru. Ombui ambaye alikuwa akielekea kaunti ya Transnzoia anasema kufikia mwendo wa saa kumi na mja jioni magari yote ya Kangaroo Shuttle yalikuwa yamejaa. Afueni kwa wakazi wa Machakos Gavana Mutua akiwapunguzia gharama ya maisha IMEKUWA afueni kwa wafanyabiashara na wakazi Machakos baada ya Gavana wa Kaunti hiyo Dkt Alfred Mutua kutangaza Jumatatu kuondoa na kupunguza kodi mbalimbali zinazohitajika kuendesha biashara. Hatua hiyo hata hivyo ni ya muda ili kuwaondolea gharama ya juu ya maisha, kipindi hiki taifa na ulimwengu umezongwa na janga la Covid-19. Kwenye barua iliyotumwa kwa vyombo vya habari, Dkt Mutua ameorodhesha hatua na mikakati 10 inayolenga kuleta afueni kwa wafanyabiashara na wakazi katika kaunti hiyo. Inajumuisha; Kuondoa malimbikizo ya riba na utozaji wa faini, adhabu kwa wamiliki wa ardhi kwa asilimia 100 kwa muda wa siku 45 zijazo, wahudumu wa matatu kupunguziwa kwa asilimia 50 ada ya kila mwezi wanayotozwa, kina mama mboga, wahudumu wa bodaboda, tuktuk na maruti kuondolewa kodi na malipo wanayotakiwa kulipa na halmashauri ya jiji katika maeneo yao ya kazi. Katika afueni hiyo iliyoonekana kulenga wafanyabiashara wa mapato ya chini na ya kadri, Gavana Mutua pia ametangaza kusimamisha malipo ya ugawanyaji ardhi kwa muda wa miezi mitatu mfululizo na ada ya leseni za biashara ndogondogo kukabiliana na majanga ya moto mwaka huu wa 2021. “Nimepunguza kwa asilimia 50 ada ya usafirishaji bidhaa Machakos, ikiwa ni pamoja na ada ya uegeshaji magari ya kuzisafirisha. Pia ninapunguza kwa asilimia 50 ada inayotozwa leseni za shule za kibinafsi na taasisi za elimu ya juu,” akaelezea Dkt Mutua. Kwa ushirikiano na maduka ya kijumla ya Mulley kote nchini, serikali ya kaunti ya Machakos imetangaza kupunguza bei ya baadhi ya bidhaa za kula na za matumizi muhimu ya kimsingi ambazo ni pamoja na unga, mafuta ya kupikia, maziwa, mkate, sabuni na shashi (tissue paper). “Ninashukuru kwa dhati maduka ya kijumla ya Mulley kwa ukarimu wenu kusimama na watu wetu kipindi hiki kigumu, kujinyima kupata faida na kukubali kugharamika kwa sababu mnajali maisha ya binadamu kuliko pesa. Mungu awabariki sana,” Dkt Mutua akaridhia hatua hiyo, akihimiza sekta zingine katika biashara kuiga mfano huo kuokoa Wakenya wanaohangaika kipindi hiki makali ya virusi vya corona yanazidi kuwalemea. Ni hatua ambayo imeonekana kugusa nyoyo za wengi, wananchi wakielekeza shukrani zao mitandaoni. Sossion aililia serikali shule zifunguliwe Mei KATIBU Mkuu wa Chama cha Kitaifa cha Walimu (Knut) Wilson Sossion ameiomba serikali kuruhusu kufunguliwa kwa shule mnamo Mei 10, ilivyoratibiwa licha ya serikali kuweka masharti mapya ya kudhibiti msambao wa corona. Akiongea Jumatatu asubuhi katika runinga ya Citizen TV Bw Sossion alisema kalenda ya masomo iliyotangazwa na Wizara ya Elimu Desemba, 2020 haifai kuvurugwa na vikwazo vipya vilivyotangazwa na Rais Uhuru Kenyatta kuzuia maambukizi ya Covid-19. “Tunaomba serikali kuweka mipango itakayohakikisha kuwa utaratibu wa masomo hautavurugwa tena. Tunahimiza kwamba kufikia Mei walimu watakuwa wamepewa chanjo na shule kufunguliwa. Hatutaki watoto kukaa nyumbani kwa muda mrefu zaidi kama ilivyokuwa mwaka jana ambapo wengine waliathirika pakubwa,”akasema. “Hata ikiwezekana likizo ya wakati huu inafaa kufupishwa ili watoto warejee shuleni ili watoto wasiathirike na maovu ya kijamii yanayosababishwa na marufuku dhidi ya corona,” Bw Sossion ambaye pia ni Mbunge Maalum wa chama cha ODM. Katibu huyo Mkuu wa Knut alielezea matumaini kuwa kufikia mwezi Mei, serikali itakuwa imelegeza masharti ya kudhibiti corona iliyoweka juzi kabla ya tarehe ambayo shule zinapaswa kufunguliwa. Mnamo Ijumaa, Rais Uhuru Kenyatta alitoa maagizo mapya na makali ya kuzuia msambao wa corona ambapo aliamuru kusitishwa kwa masomo katika taasisi zote za masomo nchini. Aidha, aliweka marufuku ya watu kuingia na kuondoka kaunti tano ambazo zimeshuhudia idadi ya juu ya maambukizo ya corona, miongoni mwa masharti mengine. Kaunti hizo ni Nairobi, Machakos, Kiambu, Kajiado na Nakuru. Aina hatari ya corona imetua nchini – Kagwe Waziri wa Afya, Mutahi Kagwe, amekiri kwamba visa vya maambukizi ya aina mpya hatari ya corona iliyogunduliwa Afrika Kusini na Uingereza vimethibitishwa nchini. Hata hivyo, Bw Kagwe aliondolea Wakenya hofu kuhusu athari za aina hizo akisema inayoambukiza watu wengi nchini ni ile iliyothibitishwa Kenya mwaka jana. “Aina ya virusi vya corona inayosambaa Kenya kwa wingi ni iliyothibitishwa nchini mwaka jana. Hata hivyo, kumekuwa na visa vya aina mpya iliyogunduliwa Afrika Kusini na Uingereza,” Bw Kagwe alisema jana. Kenya inakumbwa na wimbi la tatu la maambukizi ya corona ambayo yamefanya serikali kuchukua hatua za kuikabili kwa kufunga kaunti tano za Nairobi, Machakos, Kiambu, Kajiado na Nakuru. Akitangaza kufungwa kwa kaunti hizo mnamo Ijumaa wiki jana, Rais Uhuru Kenyatta alisema zimechangia asilimia 70 ya maambukizi ya virusi hivyo nchini. Idadi ya maambukizi na vifo vinavyosababishwa na virusi hivyo inaendelea kuongezeka huku nchi ikikumbwa na uhaba wa oksijeni. Bw Kagwe alisema kuna viwanda 75 vya oksijeni nchini ingawa baadhi havifanyi kazi. Waziri Kagwe alisema oksijeni ni silaha muhimu katika vita dhidi ya janga la corona wagonjwa wanapolazwa hospitalini. Mnamo Ijumaa, Rais Kenyatta alisema zaidi ya Wakenya 950 walikuwa wamelazwa na katika vyumba vya wagonjwa mahututi na maelfu walikuwa wameongezewa oksijeni kuwasaidia kupumua. Aliagiza serikali za kaunti kushirikiana na Wizara ya Afya kuthibitisha kiwango cha oksijeni nchini. Rais Kenyatta aliagiza oksijeni iliyoko nchini itengwe kwa vita dhidi ya corona pekee. Jana, Bw Kagwe alisema kiwango cha oksijeni nchini kinatishiwa na mambo kadhaa vikiwemo viwanda visivyofanya kazi. Alisema moja ya changamoto kuu ni kuwa, mitungi 20,000 ya oksijeni iko katika nyumba za watu na taasis mbalimbali. “Wanatakiwa kuirudisha mara moja, ni makosa kuweka mitungi hiyo huku watu wakifariki kwa kukosa oksijieni,” alisema. Mshtuko huku corona ikiua maafisa 5 wa kaunti WIMBI la tatu la ugonjwa wa Corona limeathiri pakubwa kaunti ya Nairobi ambapo wafanyakazi watano walipoteza maisha yao mnamo Jumamosi pekee kutokana na ugonjwa huo. Wafanyakazi hao wamekuwa wakipokea matibabu katika hospitali mbalimbali kote nchini baada ya kuambukizwa virusi hivyo hatari. Maafisa hao ni pamoja na mhudumu katika afisi ya uendeshaji mashtaka chini ya idara ya sheria, mwelekezi wa chumba cha mazoezi katika City Stadium, mfanyakazi mwanamume katika Afisi ya kutoza Kodi, mfanyakazi mwanamke katika Idara ya Kupima Thamani na dereva mmoja. Vifo vya maafisa hao vilimchochea naibu gavana Anne Kananu kutoa tangazo Jumapili kuchukua hatua za dharura kwa kufunga afisi zote zisizotoa huduma muhimu kwa siku 30, ili kuzuia kusambaa zaidi kwa virusi hivyo. “Hii ni hatua iliyotathminiwa kwa makini ili kusaidia kuzuia kusambaa kwa maambukizi hatari ya Covid-19 yaliyoshuhudiwa katika siku za hivi majuzi,” alisema Bi Kananu. Alieleza kwamba, mkurupuko mpya wa janga la Covid-19 umekuwa ukienea kwa kasi na umesababisha vifo vya maafisa wa kaunti, familia na marafiki. Amri hiyo ya kufunga shughuli iliyoanza jana, ilibakisha tu afisi zinazotoa hudumu muhimu na za dharura zitakazoendelea pasipo kukatizwa. Idara hizo zinajumuisha huduma za afya, usimamizi na udhibiti wa majanga (maafisa wa zima moto) huduma za kukusanya mapato, maji, mazingira na usafi, mipangilio ya fedha na uchumi, huduma za ununuzi na usambazaji, huduma za ulinzi, mawasiliano ya umma na huduma kwa wateja. Mwanasiasa yeyote asijiapishe tena kama Raila, ni haramu – Mudavadi Mnamo Januari 30, 2018 katika bustani ya Uhuru Park jijini Nairobi, Bw Odinga alikula kiapo katika hafla iliyoendeshwa na mawakili Miguna Miguna ambaye alifurushwa nchini kwa kuzindua vuguvugu la NRM, lililotajwa kuwa haramu, na TJ Kajwang. Kinara huyo wa Nasa alichukua hatua hiyo baada ya kubwagwa na Rais Uhuru Kenyatta (Jubilee) katika uchaguzi mkuu wa Agosti 2017. Mgombea mwenza, Kalonzo Musyoka (Wiper) na vinara Musalia Mudavadi (ANC), Moses Wetangula (Ford-Kenya) na Isaac Rutto (Chama Cha Mashinani) hata hivyo hawakuhudhuria hafla hiyo iliyotajwa kuwa haramu na ya uhaini ambayo adhabu yake kisheria ni kunyongwa. Poleni mashabiki, yalikuwa tu majaribu ya kimwili – Samidoh MASHABIKI wangu ninawaomba msamaha kwa kuteleza, kuwa na mpango wa kando ulioishia kujaaliwa mtoto ambaye hana hatia, amesema mwanamuziki tajika wa nyimbo za benga kwa lugha ya Agikuyu, Bw Samuel Muchoki. Akikiri kuwa kwenye uhusiano haramu na mwanasiasa mmoja jijini Nairobi, staa huyo maarufu kama Samidoh, Jumanne kupitia mitandao ya kijamii aliomba mashabiki wake msamaha kwa kile alitaja kama “kuweka mfano mbaya katika jamii”. Uhusiano wa msanii huyo anayefahamika kwa nyimbo zinazoongoa mashabiki wake katika jamii ya Kikuyu kama vile Ndiri Mutwe (sina kichwa/akili timamu), Kairitu Gakwa (binti yangu), Wendo Wi Cama (upendo wenye raha na tamu), kati ya vibao vinginevyo, na mwanasiasa Karen Nyamu, umekuwa gumzo mitandaoni wengi wakimkashifu na kumsuta vikali kwa jaribio kuvunja ndoa yake. Bi Karen na ambaye katika uchaguzi mkuu wa 2017 aliwania kiti cha mwakilishi wa wanawake Nairobi, siku kadha zilizopita alipakia kwenye akaunti zake za mitandao video ya Samidoh akimpakata na kucheza na mwanawe wa pili. “Ninasumbuliwa na nia ya video hiyo ambayo imesababisha mtoto (akimaanisha aliyepata na Karen) na mke wangu kushambuliwa mitandaoni. Sijawahi kumuacha mke wangu ambaye nimeishi naye miaka 11 mfululizo kwa sababu ya mwanamke mwingine,” msanii huyo akasema. Aidha, Bw Samidoh amedokeza kwamba ameomba radhi mke wake ambaye wapekuzi mitandaoni wamemtambua kama Edday Nderitu na pia familia yake. “Niliomba mke wangu na familia yangu msamaha. Kwa sasa ninawaomba radhi mashabiki wangu kwa kuweka mfano mbaya. Ninakiri na kukubali makosa yangu, ninayajutia. Tumekuwa tukipitia milima na mabonde, ila tunasalia imara na wenye furaha pamoja,” akafafanua Bw Samidoh ambaye pia ni afisa wa polisi. Baadhi ya wachangiaji mitandaoni wameridhia hatua ya dharura aliyochukua. Diwani ang’olewa uongozini kutokana na hongo DIWANI (MCA) wa Wadi ya Karen kaunti ya Nairobi Bw David Njilithia Mberia Alhamisi alipoteza kiti chake baada ya kusukumwa jela miaka mitatu kwa ufisadi wa ulaji rushwa ya Sh0.2m. Bw Mberia alipokea adhabu hiyo baada ya kupatikana na hatia ya kudai hongo ya Sh1milioni na kupokea Sh200,000 kutoka kwa Bw Samuel Maina Bw Mberia alidai hongo hiyo kushawishi kamati ya utamaduni na huduma za jamii katika kaunti ya Nairobi yenye wanachama 20 wasivuruge umiliki wa ardhi ambayo Bw Maina amejenga shule za kibinafsi. Bw Mberia alikuwa ameshtakiwa pamoja na Madiwani Jared Okoth (Wadi ya Mathare Kaskazini) na Abraham Mwangi Njihia (wadi ya Woodley-Kenyatta) ambao waliachiliwa. Wote watatu walikuwa wameshtakiwa kwa kula njama za kudai hongo ya Sh1milioni kutoka kwa Bw Kiragu. Akipitisha hukumu hakimu mwandamizi Bw Thomas Nzioki alisema , Bw Mberia ni afisa wa Umma na sheria za kuangamiza ufisadi zahitaji mmoja akipatikana na hatia ang’atuliwe katika wadhifa wake. “Wewe Bw Mberia ni afisa wa umma na chini ya Kifungu cha sheria nambari 18 za sheria za kupambana na ufisadi vile umepatikana na hatia na kuhukumiwa sasa utapoteza wadhifa wako wa MCA wa Karen. Hii mahakama itawasilisha nakala ya uamuzi huu kwa Spika wa Bunge ya Kaunti ya Nairobi akitangaze wazi kiti cha Wadi ya Karen,” aliamuru Bw Nzioki. Shehena ya chanjo ya corona yafika Kenya HATIMAYE shehena ya kwanza ya chanjo ya Covid-19 iliwasili nchini Kenya Jumanne usiku na kupokewa na maafisa wakuu wa serikali wakiongozwa na Waziri wa Afya Mutahi Kagwe. Chanjo hiyo aina ya AstraZeneca na iliyotengezwa katika Chuo Kikuu chs Oxford, Uingereza, ilisafirishwa nchini kwa ufadhili wa Shirika la Umoja wa Mataifa kuhusu Hazina ya Elimu ya Watoto (UNICEF) chini ya mpango wa usambaza wa chanjo kwa mataifa masikini duniani, COVAX. Wengine waliokuwa katika uwanja wa ndege wa kimataifa wa Jomo Kenyatta (JKIA), Nairobi kupokea shehena ya chanjo hizo iliyosafirishwa kwa ndege ya Shirika la Ndege la Qatar aina ya QR1341, ni mwakilishi wa Unicef nchini Maniza Zaman na mwakilishi wa Shirika la Afya Ulimwenguni (WHO) Dkt Rudi Eggers. “Hii ni siku ya kihistoria kwa Kenya na inaashiria hatua muhimu katika mchakato wetu wa kupambana na Covid-19. Tumekuwa tukitumia risasi za mipira katika vita dhidi ya janga hili lakini sasa tumepokea silaha hatari kama “machine gun” kupambana na janga hili,” Bw Kagwe ambaye aliandamana na mwenzake, Waziri wa Uchukuzi James Macharia akawaambia wanahabari. “Hatua hii imewezeshwa na uongozi wa Rais Uhuru Kenyatta na kazi nzuri ya Wizara ya Afya. Lakini muhimu zaidi ningependa kushukuru UNICEF,WHO na shirika la kimataifa la usambazaji chanjo ya corona (GAVI) kwa kufadhili usafirishaji wa chanjo hizi,” akasema Bw Kagwe. Kenya ilipokea vipimo/dozi 1.02 milioni za chanjo hiyo ambayo ni sehemu ya dozi 4.1 milioni ambazo zinatarajiwa kuwasilishwa nchini kati ya mwezi huu na Juni, kusambazwa chini ya awamu ya kwanza ya utoaji chanjo. Kando na UNICEF na mashirika mengine yaliyofadhili ununuzi na uwasilishaji chanjo hizo Kenya, Bw Kagwe alisema Ujerumani pia imeahidi Kenya msaada ya Sh198 bilioni kwa ajili ya kuiwezesha kupata chanjo zaidi. Baada ya kuwasili chanjo hizo zilipelekwa kwa ghala maalum katika eneo la Kitengela, kaunti ya Kajiado. Wizara ya Afya ilisema kuwa kutoka hapo, chanjo hizo zitasambazwa katika maghala tisa katika maeneo mbalimbali nchini ambako zitatolewa na kusambazwa katika hospitali za ngazi ya kaunti na kaunti ndogo. Kando na chanjo UNICEF pia imeipa Kenya sindano 1,025,000 na masuduku 10,250 yenye mahitaji mengine ya utoaji chanjo. Wiziri Kagwe alikariri kuwa wale ambao watapewa chanjo hiyo kwanza ni zaidi ya wahudumu wa afya 4,500 katika kaunti zote 47, walinda usalama na walimu ambao ndio wako katika hatari ya kuambukizwa corona kutoka na hali ya kazi zao. Mwanamke adai Mungu alimtuma kumumunya Sh30 milioni katika sakata ya Kemsa MWANAMKE ameshangaza kamati ya bunge inayochunguza sakata ya Sh7.8 bilioni katika Mamlaka ya Kusambaza Dawa na Vifaa vya Matibabu (Kemsa) baada ya kuwaambia wabunge kwamba ni Mungu aliyetuma kwenda shirika hilo kupata tenda ya Sh42 milioni ya kuuza vifaa vya kujikinga (PPEs). Bi Eunice Cherono, ambaye ni mkurugenzi wa kampuni ya Leon Interior Deco and Design, aliambia kamati ya bunge kuhusu uhasibu kwamba hakujua mtu maarufu serikalini lakini ni Mungu aliyemsaidia kupata tenda ya Kemsa ya Sh30 milioni. Aliambia kamati inayoongozwa na mbunge wa Mvita Abdulswamad Nassir kwamba wakati wa janga la covid-19, alikuwa na matatizo ya pesa na biashara yake haikuwa inafanya vyema na akalazimika kufikiria mbinu za kuongeza mapato. “Nilienda Kemsa kwa imani kwa sababu mimi ni mwanamke anayeomba sana na kwa sababu ya hali iliyokuwa wakati huo, nilijua mahitaji ya PPEs yangekuwa ya juu. Nilijua ni Kemsa iliyohusika na vifaa hivyo,” aliongeza Bi Cherono. Umetuvunjia heshima, wasusi wamfokea Boniface Mwangi Ususi ni tajiriba ambayo imewasaidia wengi kujichumia riziki na kujiendeleza kimaisha. Isitoshe, sanaa hii ambayo inaendelea kukua huku mitindo geni ikichipuka kila kuchao, imewafanya wasusi kujitosa katika mabadiliko yajayo ili kubaki kwenye soko. Shule ambazo hufunza taaluma hii ya ususi pia, zimekuwa zenye kuyapokea mabadiliko yajayo haswa kwa kuiga mitindo ya nchi za bara. Japo kuna wasusi ambao huenda shuleni ili kupata ujuzi huu, wengine hujifunza manyumbani kupitia mitandao ya kijamii kama Pinterest na YouTube na wengine wakifunzwa na wale wapo kwenye kazi hii. Kazi hii ya ususi huhitaji bidii na ukakamavu mwingi ili kuhakikisha kuwa mteja amesukwa staili aliyotaka. Isitoshe, msusi hulazimika kusimama kwa muda mrefu katika kutekeleza kazi yake. Aidha, ili kuwavutia wateja wengine, kazi ya mikono yao ndiyo tegemeo na njia pekee ya kuikuza biashara hii mahususi. Japo wengi wanaweza kuipuuza kazi hii na kuinasabisha kama kazi ya kijungu jiko, ulimbwende na utanashati wa mtu huwa na asilimia kubwa inayotegemewa na umaridadi wa kichwa cha mtu husika. Hata hivyo, mwanaharakati na mwenye kupigania sana haki za wanadamu, Boniface Mwangi, aliidunisha kazi hiyo aliposema kuwa iwapo gavana wa Mombasa Ali Hassan Joho akijiunga na kazi hii ataharibu biashara. “Wasusi wamesema @HassanAliJoho akiwaunga ataharibu biashara. Hawataki watu wazembe kwa kazi yao,” Boniface Mwangi akaandika kwenye ukurasa wake wa Twitter. “Huyu mwanamume amewafeli watu wa Mombasa kwa sababu alimsaidia Uhuru katika kuhamisha uidhinishaji na usambazaji wa bidhaa kutoka bandari ya Mombasa hadi Naivasha. Hatua hii iliwafanya watu wengi wa Mombasa kukosa kazi. Alichaguliwa kuwawakilisha watu wa Mombasa lakini kazi yake imegeuka kuwa utapeli na kujionyesha kupitia mitandao ya kijamii. Amezoea kuringa tu kuhusu alivyotengeneza pesa na hivi kusahau kazi yake. Anarandaranda tu na wasichana wadogo. Anaweza kuwa mvuvi ama msusi. Hebu fikiria mkimchagua msusi kuwa rais wenu?” akauliza kupitia video katika ukurasa wa Twitter. Matamshi yake yaliibua gumzo kwenye mitandao ya kijamii huku wakenya wakisikitishwa kwa kuvunjiwa kwa heshima kwa wasusi. Hashtegi ya #shameonyouboniface ikikwea juu ya hashtegi za siku ya leo huku msusi mmoja mwenye tajriba ya ususi na mwenye kuwalea wengi akiwaeleza aliowalea kuwa Boniface Mwangi asinyolewe kwa mwaka mmoja. Hii ikiwa kama njia ya kumwadhibu. “#shameonyouboniface Lazima uombe msamaha kwa wasusi wote na wataalamu wote nchini kwa kututusi na kutudunisha. Kivipi wanaharakati wanaweza jishusha namna hii? Akauliza @Jeff_njeff. Afueni kwa wakazi wa Machakos Gavana Mutua akiwapunguzia gharama ya maisha IMEKUWA afueni kwa wafanyabiashara na wakazi Machakos baada ya Gavana wa Kaunti hiyo Dkt Alfred Mutua kutangaza Jumatatu kuondoa na kupunguza kodi mbalimbali zinazohitajika kuendesha biashara. Hatua hiyo hata hivyo ni ya muda ili kuwaondolea gharama ya juu ya maisha, kipindi hiki taifa na ulimwengu umezongwa na janga la Covid-19. Kwenye barua iliyotumwa kwa vyombo vya habari, Dkt Mutua ameorodhesha hatua na mikakati 10 inayolenga kuleta afueni kwa wafanyabiashara na wakazi katika kaunti hiyo. Inajumuisha; Kuondoa malimbikizo ya riba na utozaji wa faini, adhabu kwa wamiliki wa ardhi kwa asilimia 100 kwa muda wa siku 45 zijazo, wahudumu wa matatu kupunguziwa kwa asilimia 50 ada ya kila mwezi wanayotozwa, kina mama mboga, wahudumu wa bodaboda, tuktuk na maruti kuondolewa kodi na malipo wanayotakiwa kulipa na halmashauri ya jiji katika maeneo yao ya kazi. Katika afueni hiyo iliyoonekana kulenga wafanyabiashara wa mapato ya chini na ya kadri, Gavana Mutua pia ametangaza kusimamisha malipo ya ugawanyaji ardhi kwa muda wa miezi mitatu mfululizo na ada ya leseni za biashara ndogondogo kukabiliana na majanga ya moto mwaka huu wa 2021. “Nimepunguza kwa asilimia 50 ada ya usafirishaji bidhaa Machakos, ikiwa ni pamoja na ada ya uegeshaji magari ya kuzisafirisha. Pia ninapunguza kwa asilimia 50 ada inayotozwa leseni za shule za kibinafsi na taasisi za elimu ya juu,” akaelezea Dkt Mutua. Kwa ushirikiano na maduka ya kijumla ya Mulley kote nchini, serikali ya kaunti ya Machakos imetangaza kupunguza bei ya baadhi ya bidhaa za kula na za matumizi muhimu ya kimsingi ambazo ni pamoja na unga, mafuta ya kupikia, maziwa, mkate, sabuni na shashi (tissue paper). “Ninashukuru kwa dhati maduka ya kijumla ya Mulley kwa ukarimu wenu kusimama na watu wetu kipindi hiki kigumu, kujinyima kupata faida na kukubali kugharamika kwa sababu mnajali maisha ya binadamu kuliko pesa. Mungu awabariki sana,” Dkt Mutua akaridhia hatua hiyo, akihimiza sekta zingine katika biashara kuiga mfano huo kuokoa Wakenya wanaohangaika kipindi hiki makali ya virusi vya corona yanazidi kuwalemea. Ni hatua ambayo imeonekana kugusa nyoyo za wengi, wananchi wakielekeza shukrani zao mitandaoni. Mama Sarah Obama azikwa katika hafla iliyohudhuriwa na wachache Mama Sarah na ambaye alifariki Jumatatu alfajiri, alipumzishwa katika hafla iliyohudhuriwa na watu wachache, wakiwemo watu wa karibu wa familia, jamaa, marafiki, wageni mashuhuri, wanasiasa na baadhi ya viongozi wakuu serikalini. Kabla hafla ya maziko kuanza, hali ya mshikemshike ilishuhudiwa asubuhi polisi walipozuia baadhi ya wanafamilia kuingia katika boma la mwendazake wakishikilia kwamba yalipaswa kuhudhuriwa na idadi ya watu wasiozidi 30. Maafisa wa usalama waliweka vizuizi vya barabara zinazoelekea kwake, ili kuzuia raia kuingia, katika kile walisema ni kuzingatia sheria na mikakati iliyowekwa kusaidia kudhibiti maenezi ya virusi vya corona. Aina hatari ya corona imetua nchini – Kagwe Waziri wa Afya, Mutahi Kagwe, amekiri kwamba visa vya maambukizi ya aina mpya hatari ya corona iliyogunduliwa Afrika Kusini na Uingereza vimethibitishwa nchini. Hata hivyo, Bw Kagwe aliondolea Wakenya hofu kuhusu athari za aina hizo akisema inayoambukiza watu wengi nchini ni ile iliyothibitishwa Kenya mwaka jana. “Aina ya virusi vya corona inayosambaa Kenya kwa wingi ni iliyothibitishwa nchini mwaka jana. Hata hivyo, kumekuwa na visa vya aina mpya iliyogunduliwa Afrika Kusini na Uingereza,” Bw Kagwe alisema jana. Kenya inakumbwa na wimbi la tatu la maambukizi ya corona ambayo yamefanya serikali kuchukua hatua za kuikabili kwa kufunga kaunti tano za Nairobi, Machakos, Kiambu, Kajiado na Nakuru. Akitangaza kufungwa kwa kaunti hizo mnamo Ijumaa wiki jana, Rais Uhuru Kenyatta alisema zimechangia asilimia 70 ya maambukizi ya virusi hivyo nchini. Idadi ya maambukizi na vifo vinavyosababishwa na virusi hivyo inaendelea kuongezeka huku nchi ikikumbwa na uhaba wa oksijeni. Bw Kagwe alisema kuna viwanda 75 vya oksijeni nchini ingawa baadhi havifanyi kazi. Waziri Kagwe alisema oksijeni ni silaha muhimu katika vita dhidi ya janga la corona wagonjwa wanapolazwa hospitalini. Mnamo Ijumaa, Rais Kenyatta alisema zaidi ya Wakenya 950 walikuwa wamelazwa na katika vyumba vya wagonjwa mahututi na maelfu walikuwa wameongezewa oksijeni kuwasaidia kupumua. Aliagiza serikali za kaunti kushirikiana na Wizara ya Afya kuthibitisha kiwango cha oksijeni nchini. Rais Kenyatta aliagiza oksijeni iliyoko nchini itengwe kwa vita dhidi ya corona pekee. Jana, Bw Kagwe alisema kiwango cha oksijeni nchini kinatishiwa na mambo kadhaa vikiwemo viwanda visivyofanya kazi. Alisema moja ya changamoto kuu ni kuwa, mitungi 20,000 ya oksijeni iko katika nyumba za watu na taasis mbalimbali. “Wanatakiwa kuirudisha mara moja, ni makosa kuweka mitungi hiyo huku watu wakifariki kwa kukosa oksijieni,” alisema. Nike yafika mahakamani kushtaki kampuni kuhusu ‘viatu vya kishetani’ KAMPUNI ya kutengeneza viatu vya wanariadha, Nike Inc, mnamo Jumanne, Machi 30, 2021, ilishtaki kampuni moja ya New York, iliyounda ‘viatu vya kishetani.’ Viatu hivyo vinadaiwa kusheheni tone la damu kama sehemu ya ushirikiano na mwimbaji wa nyimbo za kufokafoka Lil Nas X. Kupitia kesi iliyowasilishwa Jumatatu, Nike ilisema kuwa kampuni ya MSCHF Product Studio Inc, iliingilia na kudunisha nembo yake, kupitia viatu hivyo vyenye rangi nyeusi na nyekundu, vilivyo na maudhui ya kishetani. Viatu hivyo viliuzwa mitandaoni siku hiyo ya kuwasilishwa kwa kesi ambayo haikumtaja Lil Nas X kama mshtakiwa. “Viatu hivyo ni aina ya Nike Air Max 97 vilivyofanyiwa marekebisho na vinasheheni wino mwekundu na “tone moja la damu ya binadamu” kwenye wayo, kulingana na tovuti moja iliyofafanua viatu vya nambari ya kishetani ya 666. Upande mmoja wa kiatu hicho umeandikwa “MSCHF” na huo mwingine umeandikwa “Lil Nas X.” Viatu hivyo viliripotiwa kuuzwa vyote chini ya muda wa dakika moja kwa bei ya Sh111,471 kwa kila kiatu. Lil Nas X, kupitia akaunti yake ya Twitter alisema atamchagua mnunuzi nambari 666 wa viatu hivyo miongoni mwa wanamitandao waliosambaza ujumbe wake kwenye Twitter. Kupitia kesi iliyowasilishwa katika mahakama ya New York, Nike, ilisema viatu hivyo viliundwa bila “idhini na kibali cha Nike” na haihusiani kwa vyovyote na mradi huo. “Tayari kuna ushahidi wa hali ya kuchanganyikiwa na kudunishwa kwa bidhaa sokoni ikiwemo wito wa kususia Nike kufuatia uzinduzi wa Viatu vya Shetani vya MSCHF kutokana na dhana potovu kuwa Nike imeidhinisha au kukubali bidhaa hii,” ilisema nakala ya kesi. Nike imeiomba mahakama kuachisha MSCHF dhidi ya kuuza viatu hivyo na kuitisha kikao cha majaji ili kuomba fidia. Rapa huyo mwenye umri wa miaka 21 ambaye ni mshindi wa Tuzo ya Grammy, mnamo Ijumaa, Machi 26, 2021, alitoa video ya wimbo mpya kwa jina “Montero (Niiite Kwa Jina Lako)” ambamo anacheza densi na kiumbe kilicho na pembe za kishetani. Vurugu zinatarajiwa leo katika kivukio cha Likoni baada ya kamati ya dharura ya kudhibiti maambukizi ya Covid-19 kaunti ya Mombasa kuagiza zaidi ya abiria 300,000 kutumia daraja la Likoni badala ya feri. Zaidi ya abiria laki 300,000 hutumia kivukio cha Likoni kuvuka kutoka kisiwani Mombasa hadi Pwani Kusini. Hata hivyo msongamano katika feri sita zinazovusha abiria kutoka pande zote mbili imesababisha kamati hiyo kutafuta suluhu ili kuepuka janga la corona. Kivukio cha feri kilitajwa kama mojawpao ya sehemu hatari ya maambukizi ya virusi vya corona. Daraja hilo lililojengwa mwaka jana kwa gharama ya Sh1.9 billion ilinuia kukabiliana na msongamano wa abiria wanaovuka kutumia feri. Hata hivyo licha ya kuwepo kwa daraja hilo wakazi wengi wangali wanatumia feri kuvuka wakitaja changamoto kadha wa kadha ikiwemo jua kali, umbali na ukosefu wa magari ya umma kuwasafirisha hadi Liwatoni ambako daraja hilo ilipo hadi mjini Mombasa. Kamati hiyo inayoongozwa na kamishna wa kaunti ya Mombasa Gilbert Kitiyo na Gavana Hassan Joho imekuwa ikishurutisha wakazi kutumia daraja hilo bila mafanikio. Jumatano, kamati hiyo ikiongozwa na vyombo mbalimbali za serikali ikiwemo halshamauri ya barabara kuu nchini, Huduma za Feri nchini, Mamlaka ya Bandari nchini, viongozi wa kidini na serikali ya kaunti ya Mombasa waliweka mapendekezo ya kukabiliana na janga hilo kwenye mkutano wa dharura. Waziri huyo pia alitoa onyo kwa walimu na wasimamizi wa mitihani watakaohusishwa na udanganyifu, sheria haitakuwa na budi ila kuchukua mkondo wake. “Leo Jumanne, tumekamata msimamizi katika shule moja eneo la Migori akisambaza karatasi za mitihani kabla ya wakati wa kuuandika kuwadia. Atafikishwa kortini afunguliwe mashtaka,” akatangaza Prof Magoha, akitoa onyo kali kwa wahusika. Waziri huyo hata hivyo alihakikishia taifa kuwa mitihani ya KCSE kote nchini ni salama. “Bi Ruto alisema alikuwa ndani ya nyumba mwendo wa saa tisa alasiri siku ya Jumatatu, alipoona kifaa hicho kikipaa kwenye boma lao kutoka kwa Mwingereza huyo ambaye wanapakana naye,” akasema Bw Nthumbi. Polisi walifika katika nyumba hiyo ya Dkt Ruto na kuchukua kifaa hicho, kabla ya kumwita Mwingereza huyo kwa mahojiano. “Mtambo huo wa droni haujakuwa na kiambatisho chochote cha kutia wasiwasi kulingana na uchunguzi wa awali. Hata hivyo, tulichukua kadi iliyokuwa ndani ili tujue walikuwa wakipiga picha za aina gani na kwa lengo lipi,” alisema Bw Nthumbi. Kulingana na ripoti, wageni waliokuwa wamemtembelea mwanume huyo ndio waliobeba mtambo huo, waipige picha nyumba yake na kisha wampe kifaa hicho kama zawadi. Kisa hicho bado kinafanyiwa uchunguzi zaidi na Idara ya Upelelezi wa Jinai (DCI) Nairobi, Kitengo cha Polisi cha kupambana na Ugaidi (ATPU) na Huduma ya Kitaifa ya Uchunguzi pamoja na mamlaka ya Safari za Angani. Ubelgiji bila De Bruyne na Lukaku yakomoa Belarus 8-0 MSHAMBULIAJI Leandro Trossard wa Brighton na Dennis Praet wa Leicester walifunga mabao yao ya kwanza ndani ya jezi za Ubelgiji na kusaidia timu hiyo ya taifa kupepeta Belarus 8-0 katika mechi ya kufuzu kwa fainali za Kombe la Dunia za 2022. Michy Batshuayi alifungulia Uhispania karamu ya mabao katika dakika ya 14 kabla ya Hans Vanaken kufanya mambo kuwa 2-0 kwa upande wa Ubelgiji wanaoshikilia nafasi ya kwanza duniani kwa mujibu wa orodha ya Shirikisho la Soka Kimataifa (FIFA). Trossard alifunga goli la tatu la Ubelgiji katika dakika ya 38, dakika nne pekee kabla ya Jeremy Doku kuongeza la nne. Praet alipachika wavuni goli la tano kunako dakika ya 49 kabla ya mengine kufumwa wavuni na Christian Benteke, Trossard na Vanaken mwishoni mwa kipindi cha pili. Matokeo hayo yaliwapaisha Ubelgiji hadi kileleni mwa Kundi E kwa alama saba kutokana na mechi tatu. Jamhuri ya Czech walioanza kampeni zao za siku wakidhibiti kilele cha Kundi E, walishuka hadi nafasi ya pili mwishowe baada ya kuzidiwa maarifa na Wales. Chini ya kocha Roberto Martinez, Ubelgiji walicheza mechi yao ya tatu kundini dhidi ya Belarus bila ya huduma za wanasoka matata Kevin de Bruyne na Romelu Lukaku waliopangwa kwenye benchi. Maarifa ya wawili hao hayakuhitajika ikizingatiwa kwamba Ubelgiji walipachika wavuni jumla ya mabao matano chini ya kipindi cha dakika 50 za kwanza za mchezo. Matokeo hayo yalisaza Uholanzi wanaonolewa na kocha Frank de Boer katika nafasi ya pili kwenye Kundi G kwa alama moja nyuma ya Uturuki. Kabla ya mechi hiyo dhidi ya Gibraltar, De Boer alikuwa amefichua kwamba maazimio yao masogora wake yalikuwa ni kusajili ushindi wa angalau mabao matano. Hata hivyo, mabao yao yalikawia sana licha ya kujivunia umiliki wa mpira kwa asilimia 82 na kuelekeza makombora 19 langoni mwa wenyeji wao. Kipa Dayle Coleing wa Gibraltar anayechezea kikosi cha Glentoran cha Ligi Kuu ya Ireland, alifanya kazi ya ziada na kupangua makombora mazito aliyoelekezewa na Depay, Berghuis na kiungo wa zamani wa Everton, Davy Klaassen. Beki wa zamani wa Manchester United, Daley Blind aliondolewa uwanjani kwa machela baada ya kupata jeraha baya la goti mwanzoni mwa kipindi cha pili. Koinange alikuwa kiongozi wa kuaminika, UhuRuto wamwomboleza mbunge MKUKI katili wa mauti umerejea tena katika bunge la kitaifa na kumvuna mbunge wa Kiambaa Bw Paul Koinange baada ya kuugua ugonjwa wa Covid-19—ugonjwa ambao umeonekana kuwa na makali ya kipekee dhidi ya wanasiasa ambao wamegongwa kwa kiwango kikuu na mauti pamoja na maambukizi. Bw Koinange aliaga dunia Jumatano asubuhi katika hospitali ya Nairobi na ambapo Rais Uhuru Kenyatta alimwomboleza kama kiongozi wa kuaminika na aliyekuwa na maono thabiti kuhusu wema wa nchi hii. Alimmtaja mwendazake kama aliyetegemewa katika harakati za kuunganisha taifa na ambapo bungeni, alikuwa mwenyekiti wa kamati kuhusu Utawala na Usalama wa Kitaifa. Amekuwa mbunge wa Kiambaa tangu 2013 na ambaye alifahamika kwa usiri wa kimaisha kwa njia ya hali ya juu, uzalendo usiotingisika kuhusu taifa na uaminifu mkuu kwa rais na serikali yake. Kwa msingi huo, Bw Koinange alikuwa ameapa hadharani kuwa “hakuna vile hata iwe namna gani mimi ninaweza nikamuunga mkono Naibu wa Rais Dkt William Ruto na hata siasa zigeuke kwa kiwango gani, wa Dkt Ruto ni mrengo ambao siwezi nikajiunga nao kamwe.” Alisema kuwa Dkt Ruto alikuwa amemuaibisha katika eneo bunge lake akiwa katika mkutano wa hadhara “alipojifanya hata hanijui kwa jina na akauliza watu wangu huwa wananiita nini wala si nani, hii ikiwa ni baada ya hatua yangu ya kumwambia alikuwa anagawa Wakenya na kampeni zake za mapema na za kukaidi rais Uhuru Kenyatta katika mwito wake kwamba kwanza tuwahudumie Wakenya.” Hata hivyo, Dkt Ruto amemwomboleza mwendazake kama “kiongozi shujaa na ambaye atakumbukwa na wengi kupitia ujasiri wake na ukakamavu katika huduma kwa umma.” Katika mamlaka yake ya bunge, Bw Koinange aliungana na wengine ambao hivi majuzi walikuwa wamelenga kutunga sheria mpya za kuharamisha vuguvugu la Dkt Ruto la Hasla lakini kukazuka pingamizi kuu kutoka kwa hata kinara wa ODM Raila Odinga na washirika wake baada ya kuibuka kwamba ni mradi ungekuwa na madhara hasi kutoka kwa wapinzani wa Dkt Ruto. Iliibuka kwamba sheria kama hiyo ingeonekana kama iliyolenga kuharamisha umasikini na ambayo ingezua mawimbi ya ukaidi miongoni mwa wengi nchini ambao kando na siasa, huishi maisha ya Uhasla. Mauti ya Bw Koinange yanakuja wiki mbili tu baada ya aliyekuwa mbunge wa Kaunti jirani ya Juja Bw Francis Munyua Waititu kuaga dunia baada ya kuugua Kansa ya ubongo—haya yakiwa ni majonzi katika kaunti ya Kiambu yanayofuatana. Kati ya 1968 na 1970 Bw Koinange alikuwa katika taasisi ya Tarkio nchini Marekani ambapo alijihami na taaluma ya Uzamili kuhusu masuala ya ujamii, Mazingira na siasa na kisha akahamia katika Jimbo la Ohio ambapo alizidisha masomo yake hadi uzamili wa Sheria za Kimataifa. Mwaka wa 1972 alikuwa katika Wizara ya Spoti akiwa afisa wa nyanjani, kati ya 1974 na 1978 akiwa katika Wizara ya Leba akiwa naibu wa Katibu . Mwaka wa hadi 1982 alikuwa katika Kampuni ya Mugawa Enteprises Ltd na Suncity Cinema Ltd akiwa Mkurugenzi, 1983 akiwa katika kampuni ya Video Tracts Revival, 1986 akiingia katika kazi ya ushauri katika safu za huduma za umma na za kibinafsi kabla ya kuchaguliwa kama mbunge wa Kiambaa mwaka wa 2013. Aliyekuwa Mtangazaji wa kituo vcha Radio cha Homeboyz Shaffie Weru, amezindua harakati za kuvuna Sh21 Milioni kutoka kwa aliyekuwa mwajiri wake wa hadi wiki jana—Radio Africa Group—akisema kuwa alifutwa kazi kwa njia haramu. Kupitia kwa kampuni ya mawakili ya MMA, Shaffie ameandaa hisibati kwamba kutokana na mshahara wake wa kila mwezi uliokuwa Sh682,500 uhesabiwe kwa miezi 12 ndio ridhaa ijumuike kwa kiwango cha Sh8.1 Milioni na kisha na kisha ahesabiwe kiinua mgongo cha kiwango sawa na mshara huo wake wa kila mwezi kwa kila mwaka ambao amehudumia mwajiri huyo na hatimaye aishie kuvuna Sh21.1 Milioni. Shaffie anashikilia kuwa alifutwa kazi mwendo wa saa 11 usiku kupitia ujumbe wa WhatsApp huku kanuni za Wizara ya Leba zikihitaji apokezwe ujumbe kwa njia rasmi, na hii iwe ni baada ya kupewa ilani inayoishia kupewa nafasi ya kujitetea baada ya kufahamishwa kuhusu kiini cha tetesi za kuhitaji kuadhibiwa, na hayo yote yafanyike katika siku na masaa ya kazi. Shaffie alijipata taabani wiki jana akiwa na watangazaji wake wawili katika shoo yao ya asubuhi ikifahamika kama ‘The Lift-Off’ ambapo walizindua mjadala ulioashiria kuwalaumu wahanga wa ukatili dhidi ya wanawake. Akiwa pamoja na Neville Musya na DJ Joseph Munoru anayefahamika kama Joe Mfalme walikashifiwa pakubwa kwa shoo hiyo yao ambapo mada ilikuwa kuhusu mwanamke aliyetambulika kama Eunice Wangare aliyesukumwa kutoka gorofa la 12 na mwanamume kwa jina Moses Gatama Njoroge. Wawili hao waliripotiwa kuwa walikutana kwa mara ya kwanza kwa nia ya kujenga uhusiano wao uliokuwa umezinduka kutoka mtandao wa Facebook lakini mwanamume akageuka kuwa fisi aliyetaka kuonja asali Pap. Mrembo akikataa na ndipo kwa hasira, akasukumwa nje ya gorofa hilo na akaishia kuwa na majeraha mabaya mwilini—mjadala ukiwa uwezekano wa kuanguka kutoka urefu huo na bado ubakie hai kusimulia yaliyojiri. Shaffie anadaiwa kuwa alinukuliwa kuwaongoza wenzake Studioni kuwataka Wanawake wawe na ujanja wa kutokubali kunaswa haraka hadi usiri wa nyumba ya mwanamume kwa kuwa hilo huwaangazia kama wasio na maadili kuhusu husiano za kimapenzi au waliopoteza imani ya kuwahi kupendwa. Alisema kuwa kujianika kwa msingi huo wa kuwa na haraka ya kupendwa na kuwa karibu na kitanda cha anayemchumbia ndio kiini cha kukumbwa na ukatili sawa na huo uliokabidhiwa Bi Wangare. Katika taarifa ya Machi 27, kampuni hiyo ya Radio Africa Group ilisema kuwa tayari ilikuwa imewafuta kazi watatu hao huku naye Shaffie akiomba msamaha katika mtandao wake wa Twitter ambapo alikiri kunoa katika tafsiri yake ya hali hiyo ya dhuluma dhidi ya Bi Wangare na wanawake wote kwa ujumla. Shoo hiyo ilikuwa imezua hasira kuu mitandaoni ya kijamii huku kilio cha umma kikifikia serikali na ambayo iligonga kituo hicho kwa kukitoza faini ya Shilingi Moja Milioni na hatimaye kupiga marufuku shoo hiyo kwa kipindi cha miezi sita, huku nayo Kampuni ya East African Breweries ikitangaza kuondoa uthamini wa kimatangazo katika shoo hiyo ikiteta. Kwa sasa, Shaffie analenga kuvuna katika sarakasi hiyo na ambapo akifanikiwa, atakuwa kama aliyebahatika katika mchezo wa kamari. Ninafurahia BBI imesambaratika, tuliomba Mungu sana – Reuben Kigame Mwinjilisti na mwimbaji wa nyimbo za kumtukuza Mungu, Bw Reuben Kigame sasa amejitokeza kusherehekea utata unaokumba mpango wa Maridhiano ya Kitaifa (BBI) akisema kuwa hali hiyo ni matendo ya Mungu. “Tuliomba Mungu BBI isambaratike na kwa sasa hali imetuangazia kama waliokuwa kwa msimamo wa haki,” akasema. Bw Kigame ambaye huwa na ulemavu wa kuona alikuwa akirejelea msimamo wa Muungano wa Maaskofu wa Kujitegemea nchini ambao wamekuwa wakiungana na baadhi ya makanisa mengine kudunisha mchakato huo wa BBI. Alisema kuwa BBI kwa muda huu wote ni mradi ambao haukuwafaa Wakenya kwa lolote ikizingatiwa kuwa kuna changamoto nyingi ambazo zinafaa kupewa kipau mbele hasa katika safu ya kuwalegezea raia uhasi wa umasikini. Bw Kigame alidai kuwa kuvurugika kwa mchakato huo kwa sasa ni matendo ya Maulana ambaye anataka kuwashinikiza viongozi wawe wa kufuatilia ya umuhimu kuhusu maisha ya wananchi. Bw Kigame akitoa mfano wake wa mahangaiko alisema kuwa katika utekelezaji kipawa chake cha utunzi na uimbaji ameishia kubakia wa kunyonywa na matapeli katika sekta. “Huku tukiwa na viongozi ambao kila kuchao wanadai vile wanatupenda na jinsi wanavyotuthamini. Wangekuwa wakweli wangenusaudia sambamba na wengine kuvuka haki ya vipawa vyetu,” akasema. Alisema kuwa hukabidhiwa Sh18,000 kama marupurupu ya utumizi wa usanii wake, akitaja pato hilo la kila mwaka kama utapeli. ‘Wanasiasa wasije kwa mazishi yangu’ Kutokana na unafiki wa viongozi, alisema kuwa akiaga dunia hangependelea kukumbukwa na wanasiasa kwa mazishi yake wala kuombolezwa nao. “Afisa yeyote wa serikali au Bodi ya Hakimiliki asiruhusiwe kuhutubu katika mazishi yangu.” Alisema uongozi wa kweli unafaa kuwatilia maanani wanyonge katika Jamii na haki iwe nguzo muhimu ya kustawisha maisha ya wananchi. Bw Kigame aliongeza kuwa inafaa BBI igonge ukuta na isahaulike na Wakenya. Alishambikia kuvurugika kwa hali sasa ambapo Mahakama imeweka referenda breki, bunge la kitaifa limezua makataa kuihusu huku hata mwasisi wayo–Kinara wa ODM Bw Raila Odinga kupitia wandani wake–wakijitokeza kusema hata referenda sio ya dharura. Mwandani sugu wa Bw Odinga ambaye ni Gavana wa Kakamega Bw Wycliffe Oparanya amesema kuwa referenda katika mazingara ya Janga la Covid-19 na mikopo kiholela sio wazo la busara. Amesema kuwa Wakenya hawafai kupiga kura ya referenda kabla ya Julai kama ilivyoratibiwa na mwezi wa nane mwaka ujao warejee kwa debe kushiriki Uchaguzi mkuu. Utata huo ukiambatana na upinzani wa Naibu wa Rais Dkt William Ruto na wakereketwa wa Linda Katiba ambao wanaongozwa na Kinara wa Narc Kenya Bi Martha Wangari Karua ndio Bw Kigame anautaja kuwa sawa na baraka–Matendo ya Mungu na dhihirisho kuwa, akidai, maombi hufanya Kazi. Hata hivyo, kunao wamezindua njama ya kumkejeli wakimwambia ikiwa maombi huwa na nguvu hivyo, basi pia aombee Janga la Covid-19 nalo liwaondoke Wakenya na pia umasikini. Lakini Bw Kigame amejibu kuwa hata Yesu Kristo katika imani alisulubiwa na kando yake msalabani akawa na pamoja na wezi wawili ambapo mmoja alikiri kuwa imani kwa Mungu huponya hata dhambi. “Aliyekaidi hakuingia katika Ufalme wa Mungu…la mno likiwa hili ni somo mwafaka kwa Serikali ikome kusukuma mambo ambayo hayasaidii maisha ya Wakenya kuboreka,” akasema akiongeza kuwa binafsi hatachoka kuwaombea wenzake nchini kupungukiwa na shida. Kinara huyo wa PSK pia aliwaonya Wakenya kuhuus biashara inayoendelea ulimwenguni ya kugushi aina maarufu za chanjo ya Covid-19 kama vile AstraZeneca kutoka India, Pfizer kutoka Amerikam na Sputnik V kutoka Urusi. PSK imetoa wito kwa Wakenya, asasi za serikali na asasi za kusimamia dawa nchini kuwa macho na walinde masilahi ya umma. “Hatutaki kuona wananchi wakipunjwa wakati huu ambapo uchumi wa nchini unakabiliwa na changamoto nyingi zinazosababishwa na janga hili la Covid-19,” akasema Dkt Machogu. Taarifa ya PSK imejiri wakati ambapo baadhi ya Wakenya waliweka jumbe katika mtandao wa kijamii wa twitter wakisifia chanjo ya Sputnik V na kudharua ile ya AstraZeneca ambayo imedaiwa kusababisha madhara mwilini. “Nampongeza Rais Uhuru Kenyatta kwa kujitokeza juzi kupokea chanjo. Hatua hiyo imewapa Wakenya motisha na moyo wa kushirikisha shughuli hiyo muhimu. Kwa hivyo, natoa wito kwa serikali kuagiza chanjo zaidi ili Wakenya wengine waweze kufaidi. Mimi pia nitajitokeza kuchanjwa lakini napendelea chanjo hii kutoka Urusi kwa jina, Sputnik V,” Daule ambaye ni Mbunge wa Garissa Mjini akasema alipokuwa akichangia mjadala kuhusu kuahirishwa kwa vikao vya bunge kuzuia msambao wa corona. “Tunashangaa ikiwa ni lazima watu washurutishwe kulinda maisha yao kwa kuvalia barakoa. Tutaendelea kuchukulia hatua wanaopuuza sheria na mikakati iliyowekwa kusaidia kudhibiti maenezi ya virusi vya corona,” akaonya mmoja wa maafisa waliopiga doria. Kwa muda wa wiki kadha zilizopita, Shirika la Kuimarisha Huduma za Jiji la Nairobi (NMS) limekuwa likishirikiana na idara ya mahakama kutoa adhabu kwa wanaokiuka sheria na mikakati kuzuia Covid-19. Aidha, baadhi ya wakazi Nairobi waliopatikana na hatia wamejipata kufanya shughuli za usafi wa mazingira jijini, kipindi cha muda wa wiki moja. Zinajumuisha kuvalia maski – barakoa katika maeneo ya umma, kutakasa mikono kwa sabuni au jeli, kuzingatia umbali kati ya mtu na mwenzake na kuepuka kukongamana maeneo yenye umati wa watu. Machi 26, 2021 kwenye hotuba yake kwa taifa, Rais Uhuru Kenyatta alitangaza zuio la kuingia na kutoka Kaunti za Nairobi, Kiambu, Machakos, Kajiado na Nakuru, akizitaja kama hatari na zilizoshuhudia kiwango cha juu cha ongezeko la maambukizi. Huku mwezi huu wa Machi ukikamilika, taifa limeandikisha idadi ya juu zaidi ya maambukizi ya corona. Seneti yapinga mbinu ya serikali kusaka mgao wa Sh370 bilioni kwa kaunti HUENDA serikali ikalazimika kuwaongezea Wakenya mzigo wa ulipaji ushuru zaidi ili kuiwezesha kuzitengea serikali Sh370 bilioni katika mwaka wa kifedha wa 2021/2022. Hii ni baada ya maseneta kukataa pendekezo la Waziri wa Fedha Ukur Yatani la kubadilisha Sh9.7 bilioni zitakazotengewa kaunti kama ruzuku ya kufadhili ukarabati wa barabara hadi kuwa fedha za kugawanywa baini ya kaunti zote 47. (equitable share). “Tumepinga pendekezo hilo la Waziri wa Fedha kwa sababu hazina hiyo ya ukarabati wa barabara ilibuniwa kupitia sheria za bunge na kubadilishwa kwa pia kutahitajika kutekelezwa kupitia mageuzi ya sheria,” akasema Mwenyekiti wa Kamati ya Seneti kuhusu Fedha Charles Kibiru. Hazina hiyo ya kufadhili ukarabati wa barabara ilianzishwa katika mwaka wa kifedha wa 2014-2015 na pesa hizo zikatolewa kwa kaunti kama ruzuku mahsusi (conditional grants). Ilibuniwa kupitia mabadiliko yaliyofanyiwa Sheria ya Bodi ya Barabara (KRB). Pesa za hazina hiyo ni miongoni mwa ruzuku nne mahsusi ambazo serikali inalenga kubadilisha ili kuwa ili kupata fedha za mgao wa usawa wa Sh370 bilioni. Hatua hiyo itaiwezesha serikali kupata jumla ya Sh17.3 bilioni zaidi za kutoa kama mgao kwa kaunti ilivyopendekezwa kwenye Mswada wa Ugavi wa Mapato 2021 (DORA). Pesa hizi pia zinajumuisha fedha ambazo serikali za kaunti hupokea kwa ajili ya kuimarisha vyuo vya mafunzo ya kiufundi mashinani. Endapo Wizara ya Fedha itasalimu amri ya seneti basi italazimika kusaka pesa zaidi za mgao kwa kaunti kwa kuongeza viwango vya ushuru. Kulingana na mswada wa ugavi wa mapato, serikali kuu inapendekeza kuwa mgao kwa kaunti uongezwe kutoka Sh316.5 bilioni za sasa hadi Sh370 bilioni katika mwaka ujao wa kifedha wa 2021/2022. Mswada kudhibiti mikopo ya kidijitali waandaliwa BUNGE limeidhinisha kujadili mswada unaolenga kudhibiti riba inayotozwa wateja wanaoomba mikopo kupitia mashirika au kampuni zinazotoa huduma za fedha kwa njia ya simu. Endapo mswada huo utapita, pia utalinda wanaolemewa kulipa mikopo, kutokana na visa vya wateja kuhangaishwa na kampuni zinazomiliki apu hizo kuendelea kuripotiwa. Wabunge wameashiria kutathmini sheria hizo na ambazo zikiidhinishwa kampuni na mashirika yanayotoa mikopo kwa njia ya simu yatakuwa chini ya uangalizi wa Benki Kuu Nchini (CBK). Tayari Mswada huo wa CBK 2020 umewasilishwa katika Kamati ya Fedha Bungeni na ile ya Mpango wa Kitaifa, ambapo Wakenya na wadauhusika wataalikwa kutoa maoni kabla kupelekwa bungeni kujadiliwa kupitishwa au kuangushwa. “Marekebisho hayo ya sheria yanapania kuzuia mtu yeyote, taasisi, kampuni au shirika kukopesha Wakenya pesa. Lazima wawe wameidhinishwa na CBK,” mbunge maalum Gedion Keter na ambaye ametoa mapendekezo hayo ameeleza kwenye notisi. Kuna mashirika mengi ambayo hayadhibitiwi na CBK yamewekeza katika biashara ya kukopesha fedha. Yametajwa kuendelea kukandamiza na kuhujumu wateja, kupitia kiwango cha juu cha riba inayotozwa. Inakadiriwa, kwa mwaka riba inayotozwa hupanda hadi asilimia 520. Ni hatua ambayo imechangia ongezeko la wateja wanaolemewa kulipa, idadi kubwa ikiishia kuorodheshwa katika CRB – Shirika linalofuatilia rekodi ya wateja wa mashirika ya kifedha nchini. Apu ya M-Shwari na inayomilikiwa na kampuni ya mawasiliano ya Safaricom kwa ushirikiano na benki ya CBA, ndiyo inaongoza nchini katika ukopeshaji wa fedha kwa njia ya simu. Hutoza riba ya asilimia 7.5, kwa mwaka takwimu zikionyesha riba hiyo ikijumuishwa inakwea hadi 395. Tala na Branch pia wanaorodheshwa katika listi ya mashirika na kampuni zinazotoa huduma za mikopo kwa njia ya simu, asilimia ya riba wanayotoza kwa mwaka ikiwa 152.4 na 132 mtawalia. Hatua ya kudhibiti mashirika ya kifedha nchini inajiri mwaka mmoja baada ya serikali kuondoa sheria iliyokuwa imepitishwa kuyadhibiti. Sheria hiyo ilipitishwa Septemba 2016, mashirika ya kibinafsi na benki zikionekana kupuuza wateja na wafanyabiashara wa mapato ya chini na yale ya kadri kwa hofu wangeshindwa kulipa. Maeneo hatari kwa usalama Mathare yaorodheshwa OFISA mmoja katika kaunti ya Nairobi ametaja maeneo hatari kwa usalama usiku na mchana kwa wanaotembea kwa miguu katika mtaa mmoja wa mabanda. Naibu wa chifu katika eneo la Mabatini katika kaunti ndogo ya Mathare, Bw Njogu Mugo aliambia Taifa Leo kwamba maeneo ya Mabatini Lower ‘C’ na Mashimoni ni hatari kwa yeyote kutembea peke yako iwe ni mchana au usiku. Maeneo yote yanapatikana katika mtaa wa mabanda wa Mathare ulioko kwenye kaunti ndogo ya Mathare. Aidha, Bw Mugo alifafanua kwamba katika Lower 3 ‘C’ mabatini, eneo hiko ni maarufu kwa uuzaji na uvutaji bangi huku eneo la Mashimoni likijulikana kwa watu kunyang’anywa pesa na simu miongoni mwa mali nyingine. “Kuna maeneo mawili sugu kwa uhalifu katika mtaa wa mabanda wa Mathare. Moja ni Mabatini Lower 3 ‘C’ na eneo la Mashimoni,”Bw Mugo asema. Fauka ya hayo, Bw Mugo alisema kupitia kamati ya Nyumba Kumi inayoshirikiana na maafisa wa polisi, katika siku za hivi karibuni, wamefanikiwa kupunguza visa vya uhalifu baada ya polisi kuimarisha doria na wenyeji kujitolea kupeana habari kwa hiari. “Tumejaribu kupunguza uhalifu siku hizi baada ya wenyeji kushirikiana na kamati ya Nyumba Kumi kuwapasha habari nao maafisa wetu wa polisi wakiimarisha doria,” Bw Mugo adokeza. Aliwapongeza makamanda wa polisi katika kituo cha polisi cha Huruma na cha Panagani kupambana na wahalifu kwenye mtaa huo. Mapema mwaka jana, mapambano makali yalitokea mtaani huo kufuatia msako uliofanywa na polisi kuwakamata wagemaji wa pombe haranmu ya chang’aa inayoaminika kutawala mtaa huo kwa miaka na mikaka. Aleleza ya kwamba wananchi wameonyesha kulegeza kamba dhidi ya kupambana na covid-19. Kulingana na ripoti ya serikali dosi milioni moja za chanjo hiyo zilifika nchini Jumanne usiku kabla ya kusambazwa katika maeneo yaliyopendekezwa. Lakini kulingana na Waziri wa Afya Bw Mutahi Kagwe, bado itachukua muda fulani kabla ya chanjo ya kutosha wakenya wote kuwasili hapa nchini. Wataalam wa kiafya wamesema ya kwamba virusi vya covid-19 vinaendelea kuenea huku wananchi wakishauriwa kufuata maagizo ya afya ya kuvalia barakoa, kunawa mikono na kuweka nafasi ya mita moja unusu kutoka kwa mwenzako. Wanahabari wataka waorodheshwe kwa watakaopewa chanjo ya corona CHAMA cha kutetea masilahi ya Wanahabari Nchini (KUJ) sasa anaitaka serikali kujumuisha wanachama wake miongoni mwa wafanyakazi watakaopewa chanjo ya corona kwanza. Kwenye taarifa, Katibu Mkuu wa chama hicho Eric Oduor alilalama kuwa mwongozo wa utoaji chanjo ya Covid-19 haujaorodhesha wanahabari kama wa kwanza kupewa chanjo hiyo. “KUJ inataka wanahabari wajumuishwe kwenye orodha ya wafanyakazi ambao watapewa kipaumbele na kuwa wa kwanza kupewa chanjo ya corona inayowasilishwa nchini wiki hii,” akasema. Bw Oduor pia alimtaka Waziri wa Afya Mutahi Kagwe kutambua vyombo vya habari kama asasi muhimu katika kampeni ya kitaifa ya kupambana na Covid-19. Kauli ya KUJ inajiri kufuatia tangazo la Wizara ya Afya kwamba wahudumu wa afya, walinda usalama na walimu ndio wafanyakazi ambao watapewa chanjo hiyo kwanza. Hii ni kutoka na majukumu yao ambayo yanawafanya kutangama na wananchi na hivyo kuwaweka katika hatari ya kuambukizwa virusi vya corona. Kenya itapokea shehena ya kwanza ya dozi 1.02 milioni ya chanjo aina ya AstraZeneca kutoka Uingereza mnamo Jumanne usiku. Hii ni sehemu ya dozi au vipimo 4.1 milioni ambayo Kenya inatarajia kupokea na kusambaza katika awamu ya kwanza ya usambazaji chanjo hiyo ambayo ni kati ya mwezi Machi hadi Juni. KUJ sasa inasisitiza kuwa wanahabari wanafaa kuwa miongoni mwa wafanyakazi wa kupewa chanjo hiyo kwa sababu kazi yao inawalazimu kutagusana na wananchi kila siku na hivyo kuwaweka katika hatari ya kuambukizwa Covid-19. “Wanahabari pia wanafaa kukingwa dhidi ya corona. Inasikitisha kuwa hawajajumuishwa miongoni mwa wafanyakazi walioko mstari wa mbele kupewa chanjo. Isiwe kwamba wanahabari ni muhimu tu nyakati za dharura wakati ambapo huduma zao zinahitajika lakini masilahi yao hayathaminiwi,” akalalama Bw Odour. Tangu kisa cha kwanza cha Covid-19 kuripotiwa nchini mnamo Machi 13, 2020, wanahabari ni miongoni mwa wale ambao wameambukizwa vizuri corona vinavyosababisha homa hiyo hatari. Mwaka jana, Rais Uhuru Kenyatta alipotangaza mwongozo kuhusu udhibiti wa Covid-19, wanahabari waliorodheshwa miongoni mwa makundi 13 ya wafanyakazi wanaotoa hudumu muhimu na ambao wanafaa kusazwa wakati wa utekelezaji wa kafyu. Fujo, hongo kwenye uchaguzi mdogo Nakuru WANAHABARI watatu wamepata majeraha kwenye ghasia ambazo zimeshuhudiwa Alhamisi asubuhi katika kituo cha kupigia kura cha Shule ya Msingi ya Milimani, Wadi ya London, Nakuru baada ya kundi la vijana kumvamia mbunge wa Lang’ata Nixon Korir. Huku wakiharibu gari lake, vijana hao walidai kuwa mbunge huyo alikuwa akiwahonga wapigakura kwa maelfu ya pesa nje ya kituo hicho lili kubadilisha maamuzi yao debeni. Polisi walilazimika kuwarushia vijana hao gesi ya kutoa machozi kutuliza hali katika eneo hilo ambapo uchaguzi mdogo bado unaendelea kwa sasa. Msimamizi wa uchaguzi katika zoezi hilo Silas Rotich amewaamuru Bw Korir na wanasiasa wengine ambao ni wandani wa Naibu Rais William Ruto kuondoka eneo hilo. Hata hivyo, wanasiasa hao, wanaojumuisha Seneta wa Nakuru Susan Kihika na mwenzake wa Elgeyo Marakwet Kipchumba Murkomen walikaidi agizo hilo na kuwalazimisha polisi kutumia nguvu kuwaondoa katika kituo hicho kwa vitoa machozi. Chanjo ya corona hatarini MATUMAINI ya Wakenya kwamba kuwasili kwa chanjo za corona kutasaidia kukabili virusi hivyo yatabakia ndoto, iwapo wanasiasa, maafisa wa serikali na wafanyiashara walaghai wataamua kuendeleza mazoea yao ya kuvuruga miradi ya umma. Hofu ambayo imezuka ni kuhusu uwezekano wa chanjo hizo kukosa kufikia wananchi wanaolengwa na badala yake kuibwa na watu wenye ushawishi serikalini. Wasiwasi huu unatokana na historia ya wanasiasa, wafanyibiashara na maafisa wa serikali kuvuruga miradi mingi inayonuiwa kusaidia umma na hasa maskini. “Maskini ndio wanaofaa kupata chanjo ya corona kwanza na sio waheshimiwa,” Bw Ole Kina alisema. Kulingana na serikali, chanjo hiyo kwanza itapewa watu walio msitari wa mbele kukabili janga hilo wakiwemo wahudumu wa afya, maafisa wa usalama, walimu na watu walio katika hatari kuu ya kuambukizwa. Lakini wanahofia kwamba wanasiasa na watu wengine wenye ushawishi watanyakua chanjo hiyo kujikinga wao binafsi na familia zao, na kuacha walio kwenye hatari hasa maskini wakiteseka. Hali hii tayari imeshuhudiwa Lebanon ambako wabunge walikuwa wa kwanza kupewa chanjo kinyume na serikali ya nchi hiyo ilivyokuwa imeahidi kuwa watakaochanjwa kwanza ni wahudumu wa afya na walio kwenye hatari kubwa ya kuambukizwa. Mtindo huo pia umeshuhudiwa Peru, Ecuador, Ufilipino na Uhispania, na ikizingatiwa kiwango cha juu cha ufisadi hapa Kenya pamoja na ubinafsi wa viongozi, huenda chanjo hiyo ikaingia kwenye msururu wa sakata za kila mara nchini. Wakati corona ilipozuka nchini na serikali ikatangaza mipango mingi ya kukabiliana nayo, wanasiasa walaghai wakishirikiana na wafanyibiashara na maafisa wa serikali walivuruga mipango hiyo kwa kuiba pesa zilizotengwa. Matokeo yalikuwa kuongezeka kwa maambukizi na vifo. Kwenye sakata ya corona mwaka jana, wafanyibiashara na maafisa walaghai waliteka Mamlaka ya Kusambaza Dawa (KEMSA), ambapo kampuni za washirika wao zilipatiwa zabuni za zaidi ya Sh7.2 bilioni kuuza vifaa vya kujikinga dhidi ya corona kwa bei ya juu kupindukia. Haya yalitendeka wakati madaktari walikuwa wakihatarisha maisha yao kupima na kushughulikia wagonjwa wa corona. Maswali pia yameibuka kuhusu usalama wa chanjo hiyo ikizingatiwa kuwa wahudumu wa afya wamekuwa wakiiba dawa katika hospitali za umma na kuuzia hospitali na maduka ya kibinafsi, jambo ambalo linafanya maskini kulemewa na gharama ya maisha. Kulingana na Wizara ya Afya, chupa za chanjo zitawekwa alama za kuzifuatilia kuhakikisha kwamba hazitaibwa. Mkuu wa jopokazi la kushauri serikali kuhusu Covid 19, Dkt Willis Akhwale alisema kila chupa itakuwa na alama ya kuifuatilia inaposafirishwa na kuthibitisha ni mali ya serikali. Hata hivyo, baadhi ya Wakenya wanasema hii haiwezi kuzuia maafisa wa serikali kuiba chanjo hiyo: “Ni dawa ngapi tunanunua katika maduka ya watu binafsi zilizo na chapa na nembo ya serikali?” Anahoji David Kahura, mkazi wa jiji la Nairobi. Miradi mingine ambayo inawafanya Wakenya wengi kushuku hata chanjo ya Covic itageuka sakata ni mpango wa Kazi kwa Vijana ulionuiwa kusaidia vijana kupata ajira, ambao uligeuzwa mfereji wa kuiba mabilioni ya pesa za umma. Zaidi ya Sh10 bilioni zilipotea kupitia sakata hiyo na kuacha vijana waliokuwa na matumaini ungewafaidi wakiteseka. Pesa za mradi wa mabwawa ya Arror na Kimwarer katika Kaunti ya Elgeyo Marakwet, ambapo serikali ilipoteza zaidi ya Sh20 bilioni na bwawa la Chemususu, Kaunti ya Nakuru ambalo limekwama. Mipango mingine ambayo ililenga kufaidi maskini lakini ikaingiliwa na wanasiasa ni ununuzi wa mahindi kutoka kwa wakulima ambapo Bodi ya Mazao na Nafaka (NCPB) ililipa wafanyabiashara zaidi ya Sh1.9 bilioni na kuacha wakulima wakiteseka na mpango wa kuwapa wakulima mbolea kwa bei nafuu ambao haujafaulu ulivyopangwa Bears, ambayo ilikuwa inafukuzia ushindi wa 20 mfululizo katika mashindano yote, ilianza mechi hiyo vibaya ilipopoteza robo ya kwanza kwa alama 27-21. Vijana wa Steffen Wich, ambaye alikuwa anakaribisha nyota wake wa kimataifa akiwemo Ongwae aliyeongoza Kenya kutinga Kombe la Afrika (AfroBasket) mwezi uliopita kwa mara ya kwanza tangu 1993, walishinda robo ya pili pembamba 22-21. Walipoteza mwelekeo tena katika robo ya tatu 32-17 na, ingawa walijikakamua na kutwaa robo ya mwisho 37-23, hawakuwa wamefanya ya kutosha kudumisha rekodi yao iliyoanza ligini mnamo Oktoba 16, 2020 walipokung’uta Amager 128-59 na katika mashindano yote mnamo Novemba 20, 2020 walipobwaga Bears Academy 92-80. Kichapo hicho kilikuwa cha kwanza cha Bears mikononi mwa Rabbits katika mechi 23. Mara ya mwisho Bears ilikuwa imepoteza dhidi ya wapinzani hao ni Desemba 7 mwaka 2015 ilipolazwa 102-98 katika muda wa ziada baada ya muda wa kawaida kutamatika 93-93. Bears, ambayo inatafuta kushinda ligi hiyo kwa msimu wa tano mfululizo, itakutana na Team FOG Naestved katika mechi yake ijayo mnamo Machi 12. Echesa anaswa akimzaba kofi afisa wa IEBC katika uchaguzi mdogo Matungu ALIYEKUWA Waziri wa Michezo Rashid Eshesa amejipata pabaya baada ya kunaswa akimzaba kofi mmoja wa afisa wa Tume Huru ya Uchaguzi na Mipaka (IEBC) katika mojawapo ya vituo vya kupiga kura eneobunge la Matungu, Kakamega kwenye uchaguzi mdogo uliofanyika Alhamisi. Wapigakura eneobunge hilo walishiriki uchaguzi mdogo kuchagua mbunge wao, baada ya kiti hicho kusalia wazi kutokana na kifo cha aliyekuwa mbunge, Bw Justus Murunga (ANC) Novemba 2020. Kwenye video inayosambaa mitandaoni, Bw Echesa anaonekana akijibizana na afisa huyo, akitaka kuelezwa sababu za maajenti wa chama cha UDA kufurushwa kituoni. Ni malumbano yanayoishia waziri huyo wa zamani kumuangushia afisa huyo wa IEBC kofi. Chama cha UDA kinahusishwa na Naibu wa Rais Dkt William Ruto, ambapo kina mgombea, Bw Alex Lanya ambaye ameshiriki kuwania ubunge Matungu. Uchaguzi mdogo wa Matungu umetajwa kuwa kinyang’nyiro cha farasi watatu, ambapo mbali na UDA, chama cha ODM pia kimeshiriki, Bw Paul Were akipeperusha bendera, na ANC kupitia mwaniaji wake, Bw Oscar Nabulindo. Kwanza Mwathiriwa alikimbizwa katika Hospitali ya Kaunti-ndogo ya Kimbimbi, alikolazwa akiwa katika hali mahututi. Baadaye, alipelekwa katika hospitali ya kibinafsi ya Afya Bora kupokea matibabu maalum, baada ya hali yake kudorora. Kisa hicho kilisimamisha shughuli za masomo katika shule hiyo kwa muda, ambapo wanafunzi walitoka madarasani kumtazama mwalimu wao aliyejeruhiwa akipelekwa hospitalini. Walioshuhudia walisema kuwa Bw Orina alikuwa kwenye chumba cha walimu, wakati mwalimu mwenzake alipoingia kwa hasira akiwa amebeba upanga, akidai mwathiriwa alikuwa na uhusiano wa kimapenzi na mpenziwe. Msichana anayezozaniwa ni mwanafunzi wa mwaka wa nne katika chuo kikuu na kwa sasa anafanya mafunzo ya nyanjani (uanagenzi) shuleni humo. Walipofika hospitalini, mwathiriwa alipelekwa moja kwa moja kwenye chumba cha upasuaji kwani vidole vyake vilikuwa vimekatika kwa majeraha makubwa. Madaktari katika hospitali hiyo walisema atapigwa picha kichwani mwake kubaini ikiwa ubongo wake uliathirika kwa namna yoyote ile. “Ana majeraha mabaya kichwani mwake, hivyo itabidi apigwe picha kubaini yalikofikia,” wakasema madaktari. Kufuatia kisa hicho, polisi walimkamata mshukiwa na kumzuilia katika Kituo cha Polisi cha Wang’uru ili kuhojiwa. Polisi waliozuru eneo la mkasa walitaja tukio hilo kama la “kusikitisha”. “Damu ilikuwa imetapakaa kwenye vitabu, kwenye nyua, sakafuni kati na maeneo mengine katika chumba cha walimu. Hiyo ni ishara kuwa mwathiriwa alijeruhiwa vibaya sana,” akasema mmoja wa polisi wanaochunguza tukio hilo. Mkuu wa Polisi katika Kaunti-ndogo ya Mwea Mashariki, Bw Daniel Kavita, alisema mshukiwa atafunguliwa mashtaka ya jaribio la kuua baada ya uchunguzi kukamilika. Mwenyekiti huyo wa IEBC alisema chaguzi ndogo zinazoendelea maeneo kadha nchini ni za amani, ila matukio yaliyoshuhudiwa katika eneobunge la Matungu na Wadi ya London, Kaunti ya Nakuru. Bw Chebukati alisema ni makosa kwa maajenti wa vyama kuzuru vituo tofauti vya kupigia kura kwa madai wanafuatilia shughuli ya upigaji kura. Duru zinaarifu maafisa wa polisi wamezingira makazi ya Echesa yaliyoko eneo la Shibale, Mumias ya Kati, Kaunti ya Kakamega. Idara ya polisi inahoji waziri huyo alihepa baada ya kumzaba afisa wa IEBC. Kwenye video inayosambaa mitandaoni, Bw Echesa anaskika akitaka kuelezwa kwa nini maajenti wa chama cha UDA na ambacho kinahusishwa na Naibu wa Rais, Dkt William Ruto, walifurushwa kwenye kituo cha kura. Katika ziara yake Naivasha, Bw Chebukati alisisitiza kwamba IEBC imejitolea kuhakikisha chaguzi ndogo zinazoendelea maeneo tofauti nchini ni za huru, haki na uwazi. RIPOTI ya daktari wa tiba za akili imesema Alhamisi kuwa aliyekuwa gavana wa Nairobi Mike Sonko anaugua maradhi ya ubongo na moyo na kamwe hawezi kuendelea na kesi za ufisadi dhidi yake za uporaji wa Sh24 milioni. Haya yalijiri huku mahakama ya Kahawa iliyokuwa imeombwa iamuru Sonko azuiliwe kwa siku 30 kuhojiwa na maafisa wa polisi ibainike ikiwa ana mahusiano na matukio ya ugaidi nchini ikimwachilia kwa dhamana ya Sh500,000 pesa tasilimu. Ufichuzi wa daktari wa matatizo ya akili Pius Kigamwa wa Hospitali za Agha Khan na Nairobi, kwa hakimu mwandamizi mahakama ya kuamua kesi za ufisadi Milimani Nairobi, Bw Peter Ooko, umefichua kuwa Bw Sonko hana utimamu wa akili, uliopelekea agizo apimwe tena na mtalaam wa maradhi ya ubongo katika Hospitali Kuu ya Kenyatta (KNH) kubaini ukweli. Hakimu huyo alisema pia amesoma kwa makini ripoti nyingine ya madaktari wanne wa KNH iliyosema kuwa Bw Sonko anaugua maradhi ya akili yajulikanayo kwa lugha ya kiutaalam Bipola. “Kabla ya kutoa uamuzi iwapo kesi dhidi ya Sonko zitaendelea ama zitasitishwa itabidi apimwe tena KNH na daktari wa Serikali abaini ikiwa kabisa gavana huyu wa zamani anaugua ubongo na kamwe hawezi endelea na kesi,” akaamuru Bw Ooko. Wakili Dkt John Khaminwa anayemtetea Sonko. Picha/ RICHARD MUNGUTI Bw Ooko alisema akisha pokea ripoti hizo mbili ya Dkt Kigomwa na hiyo ya KNH korti itapata ufahamu kamili kuhusu hali yake. Aliamuru ripoti ya Sonko kutoka KNH iwasilishe kortini Machi 12, 2021. Hakimu huyo alitoa agizo hilo baada ya kukabidhiwa ripoti hiyo na Dkt Khaminwa kabla ya kutoa mwelekeo ikiwa kesi ya ufisadi wa Sh14milioni dhidi ya Sonko na washtakiwa wengine wawili ROG Security Limited na Antony Otieno Ombok almaafuru Jamal. Na wakati huo huo hakimu mkuu Bw Douglas Ogoti alitoroka kusikizwa kwa kesi ya ufisadi wa Sh10milioni dhidi ya Sonko baada ya malumbano makali kuchipuka kati ya kiongozi wa mashtaka Bw Taib Ali Taib na Dkt Khaminwa na Bw Nyamu. Pia alitupilia mbali ombi la Sonko aahirishe kesi hiyo kwa siku 60 kuwezesha Dkt Khaminwa, Nyamu na Assa Nyakundi kupokea faili za kesi hiyo kutoka kwa mawakili Cecil Miller na George Kithi walioacha kumtetea. Raila njiapanda Pwani ikijitafutia ‘mkombozi’ mpya IMEIBUKA kuwa huenda uasi wa kisiasa unaomkumba kiongozi wa ODM, Bw Raila Odinga, katika ukanda wa Pwani ni mwiba wa kujidunga mwenyewe. Katika siku za hivi karibuni, Bw Odinga amekuwa kwenye majibizano makali na viongozi kadhaa wa Pwani, kuhusu hatua yake kupinga pendekezo lao kubuni chama kimoja cha kisiasa. Mnamo Jumatano, Bw Odinga alikosolewa vikali na Gavana Amason Kingi wa Kilifi kwa kupinga hilo, akitaja msimamo wa kiongozi huyo kama “kejeli” kwa wenyeji wa Pwani. Bw Odinga pia amejipata kwenye njiapanda kisiasa, kuhusu mustakabali wa uhusiano wake wa karibu na Gavana Hassan Joho wa Mombasa, kufuatia tangazo la Bw Joho kuwa atawania urais. Wawili hao wamekuwa washirika wa karibu wa Bw Odinga, ikizingatiwa walichaguliwa kwa tiketi ya ODM.Mwezi uliopita, Bodi ya Kitaifa ya Chaguzi ya ODM (NEB), iliahirisha ghafla tarehe ya wale wanaotaka kuwasilisha maombi yao kuwania urais kwa tiketi hiyo, hatua ambayo ilipokelewa kwa hisia mseto na baadhi ya wafuasi wa Bw Joho. Majibizano hayo yakiendelea, wadadisi wa siasa za Pwani wanasema sababu kuu ya uasi wa kisiasa dhidi ya Bw Odinga umechangiwa na kosa lake kutosoma mabadiliko ya nyakati, mchipuko wa kizazi kipya, wenyeji kupoteza imani naye kama ‘mtetezi’ wao na kimya chake kuhusu matatizo ya kiuchumi yanayowakabili. Kwenye mahojiano na Taifa Leo jana, Prof Halimu Shauri, ambaye ni mdadisi wa siasa za Pwani, alisema Bw Odinga amenyamazia masaibu yanayowaathiri Wapwani kama kudorora kwa kilimo cha mazao kama korosho na matatizo yaliyoletwa na Reli ya Kisasa (SGR). “Tangu 2007, Bw Odinga amekuwa na ushawishi mkubwa kisiasa Pwani, kwani walimwona kama mtetezi wa maslahi yao. Sababu kuu ni kuwa eneo hilo lilikuwa na viongozi waliotetea mfumo wa ugatuzi wakati wa uhuru, ambao ulikuwa miongoni mwa sera za Bw Odinga,” akasema Prof Shauri. Hata hivyo, alisema kuwa baada ya ujenzi wa SGR na wenyeji kuanza kulalamikia kupunguziwa nafasi za kazi na ujio wake, Bw Odinga alibaki kimya. Baadhi ya vyama vikuu vya kisiasa eneo hilo ni Chama cha Uzalendo (CCU), Shirikisho Party na Kaddu Asili.Muungano wa Wataalamu Pwani (CPF) ulisema unafanya kila juhudi kuunganisha vyama hivyo ili kuhakikisha ukanda huo umepata chama kimoja cha kisiasa. LIVERPOOL watacheza mechi yao ya nyumbani kwenye marudiano ya hatua ya 16-bora ya Klabu Bingwa Ulaya (UEFA) msimu huu dhidi ya RB Leipzig ya Ujerumani uwanjani Puskas Arena, Budapest, Hungary. Mchuano huo umehamishwa hadi jiji hilo kuu la Hungary kwa sababu ya ukali wa masharti ya kudhibiti msambao wa virusi vya corona. Liverpool ya kocha Jurgen Klopp itajibwaga ugani kwa minajili ya mechi hiyo ikijivunia ushindi wa mabao 2-0 kutokana na mchuano wa mkondo wa kwanza uliochezewa katika uwanja uo huo wa Puskas Arena mnamo Februari 16, 2021. Mechi hiyo ya mkondo wa pili imeratibiwa kutandazwa mnamo Jumatano ya Machi 10, 2021. Nabulindo aahidi kuunganisha wakazi wa Matungu MBALI na kufanya maendeleo Matungu nitajikakamua kuunganisha wakazi kufuatia migawanyiko ya kisiasa iliyojiri, amesema mbunge mteule wa eneobunge hilo, Bw Peter Oscar Nabulindo. Bw Nabulindo alisema hayo baada ya kutangazwa rasmi Ijumaa kama mshindi wa kiti cha ubunge Matungu, Kaunti ya Kakamega, kufuatia uchaguzi mdogo ulioandaliwa mnamo Alhamisi. Tume Huru ya Uchaguzi na Mipaka Nchini (IEBC) ilitangaza kwamba Nabulindo na ambaye aliwania kiti hicho kwa tiketi ya chama cha ANC, kinachoongozwa na Bw Musalia Mudavadi, alizoa jumla ya kura 14, 257. Nabulindo aahidi kuunganisha wakazi wa Matungu MBALI na kufanya maendeleo Matungu nitajikakamua kuunganisha wakazi kufuatia migawanyiko ya kisiasa iliyojiri, amesema mbunge mteule wa eneobunge hilo, Bw Peter Oscar Nabulindo. Bw Nabulindo alisema hayo baada ya kutangazwa rasmi Ijumaa kama mshindi wa kiti cha ubunge Matungu, Kaunti ya Kakamega, kufuatia uchaguzi mdogo ulioandaliwa mnamo Alhamisi. Tume Huru ya Uchaguzi na Mipaka Nchini (IEBC) ilitangaza kwamba Nabulindo na ambaye aliwania kiti hicho kwa tiketi ya chama cha ANC, kinachoongozwa na Bw Musalia Mudavadi, alizoa jumla ya kura 14, 257. Wazee Kisumu wataka serikali iwarejeshee joka lao la Omieri WAZEE kutoka eneobunge la Nyakach, Kaunti ya Kisumu sasa wanataka serikali irejeshe mabaki ya joka maarufu tena la kitamaduni kwa jina Omieri ambayo yanaendelea kuhifadhiwa katika makavazi ya kitaifa jijini Nairobi. Wakizumgumza na Taifa Leo, wazee hao wakiongozwa na mratibu wa baraza lao la maendeleo Prof Raphael Kapiyo walilalamika kwamba wameirai serikali iwarejeshee mabaki ya joka hilo bila mafanikio. “Tumeandikia usimamizi wa makavazi ya kitaifa na Wizara ya Utalii mara nyingi ili mabaki ya Omieri yahifadhiwa hapa Nyakach kwa kuwa ni sehemu kubwa ya historia ya jamii ya Waluo, “Hatuelewi kwa nini mabaki ya joka hilo yaendelee kuhifadhiwa Nairobi ilhali ni joka letu na lilikuwa likiishi hapa. Serikali iingilie kati na turejeshewe joka hilo tuishi nalo hapa kwa kuwa ni sehemu ya historia yetu,” akasema Prof Kapiyo ambaye ni mhadhiri katika Chuo Kikuu cha Maseno, Kaunti ya Kisumu. Mwenyekiti wa baraza la maendeleo la wazee hao Ismail Obuom naye alisema wakazi wa Nyakach tayari wametenga ekari tatu za ardhi kujenga makao ya kisasa ya kuhifadhi joka hilo. “Ardhi tayari ipo na tunataka serikali ijenge makao ya kisasa ya kusitiri Omieri ili iwe kivutio cha watalli,” akasema Bw Obuom. Mara ya mwisho ambapo wakazi wa Kisumu waliyaona mabaki ya joka hilo ni mnamo 2018 yalipoletwa katika uwanja wa Jomo Kenyatta ambao kwa sasa unajulikana kama uga wa Jaramogi Oginga Odinga jijini Kisumu. Omieri alikufa mnamo Julai 9, 1987 baada ya kuteketea vibaya kwenye kisa cha moto ndani ya msitu moja eneo la Nyakach. Mwandishi wa NMG, Pauline Ongaji atuzwa MWANDISHI wa masuala ya afya na mazingira katika kampuni ya Nation Media Group (NMG) Bi Pauline Ongaji ametajwa kama mwanahabari bora zaidi katika uandishi wa makala ya kuzuia maradhi yasiyoambukizwa, katika tuzo za kwanza za Afrika Mashariki kwa Wanahabari wanaoripoti masuala hayo. Akiwa na tajriba ya miaka kumi katika uanahabari, Bi Ongaji amejizolea umaarufu kote nchini kwa makala yake yenye mvuto wa kipekee yanayochapishwa na magazeti ya Taifa Leo, Daily Nation na Business Daily. Akiashiria furaha yake baada ya kutuzwa katika hafla iliyoandaliwa jijini Kampala, Uganda hapo Ijumaa, Bi Ongaji alisema kuwa juhudi zake zimepata tuzo inayostahili baada ya miaka mingi ya kuandika makala yanayobadilisha jamii. “Ninaona fahari kutambuliwa na shirika la hadhi kama hili. Furaha yangu inatokana na jinsi makala yangu yamesaidia mamilioni ya watu kwa lugha ya Kiingereza na Kiswahili hapa Afrika Mashariki,” aliambia Taifa Leo Dijitali. “Nyakati zote mimi husafiri hadi mahali ambapo habari zinatendeka ili kupata hisia za waathiriwa. Lengo langu ni kuonyesha jinsi magonjwa haya yanaathiri jamii mbalimbali na suluhu zilizopo.” Mamia ya wanahabari kutoka Kenya, Uganda, Tanzania, Zanzibar, Rwanda na Burundi walishiriki katika tuzo hizo ambazo ziliangazia makala yaliyofanyiwa utafiti wa kina na kuandikwa kwa lugha ya kipekee. “Tulikuwa tunawazawidi wale ambao wameandika makala yaliyochanganuliwa vizuri. Pia tulitaka kuwatambua wanahabari wenye talanta ya kuandika habari kwa lugha rahisi, yenye mvuto mkuu na inayoeleweka na wasomaji wa jamii mbalimbali,” akasema Proscovia Nabatte, mratibu wa tuzo hizo. RIPOTI ya daktari wa tiba za akili imesema Alhamisi kuwa aliyekuwa gavana wa Nairobi Mike Sonko anaugua maradhi ya ubongo na moyo na kamwe hawezi kuendelea na kesi za ufisadi dhidi yake za uporaji wa Sh24 milioni. Haya yalijiri huku mahakama ya Kahawa iliyokuwa imeombwa iamuru Sonko azuiliwe kwa siku 30 kuhojiwa na maafisa wa polisi ibainike ikiwa ana mahusiano na matukio ya ugaidi nchini ikimwachilia kwa dhamana ya Sh500,000 pesa tasilimu. Ufichuzi wa daktari wa matatizo ya akili Pius Kigamwa wa Hospitali za Agha Khan na Nairobi, kwa hakimu mwandamizi mahakama ya kuamua kesi za ufisadi Milimani Nairobi, Bw Peter Ooko, umefichua kuwa Bw Sonko hana utimamu wa akili, uliopelekea agizo apimwe tena na mtalaam wa maradhi ya ubongo katika Hospitali Kuu ya Kenyatta (KNH) kubaini ukweli. Hakimu huyo alisema pia amesoma kwa makini ripoti nyingine ya madaktari wanne wa KNH iliyosema kuwa Bw Sonko anaugua maradhi ya akili yajulikanayo kwa lugha ya kiutaalam Bipola. “Kabla ya kutoa uamuzi iwapo kesi dhidi ya Sonko zitaendelea ama zitasitishwa itabidi apimwe tena KNH na daktari wa Serikali abaini ikiwa kabisa gavana huyu wa zamani anaugua ubongo na kamwe hawezi endelea na kesi,” akaamuru Bw Ooko. Wakili Dkt John Khaminwa anayemtetea Sonko. Picha/ RICHARD MUNGUTI Bw Ooko alisema akisha pokea ripoti hizo mbili ya Dkt Kigomwa na hiyo ya KNH korti itapata ufahamu kamili kuhusu hali yake. Aliamuru ripoti ya Sonko kutoka KNH iwasilishe kortini Machi 12, 2021. Hakimu huyo alitoa agizo hilo baada ya kukabidhiwa ripoti hiyo na Dkt Khaminwa kabla ya kutoa mwelekeo ikiwa kesi ya ufisadi wa Sh14milioni dhidi ya Sonko na washtakiwa wengine wawili ROG Security Limited na Antony Otieno Ombok almaafuru Jamal. Na wakati huo huo hakimu mkuu Bw Douglas Ogoti alitoroka kusikizwa kwa kesi ya ufisadi wa Sh10milioni dhidi ya Sonko baada ya malumbano makali kuchipuka kati ya kiongozi wa mashtaka Bw Taib Ali Taib na Dkt Khaminwa na Bw Nyamu. Pia alitupilia mbali ombi la Sonko aahirishe kesi hiyo kwa siku 60 kuwezesha Dkt Khaminwa, Nyamu na Assa Nyakundi kupokea faili za kesi hiyo kutoka kwa mawakili Cecil Miller na George Kithi walioacha kumtetea. SERIKALI mnamo Ijumaa, Machi 5, 2021, ilizindua rasmi kampeni ya kusambaza chanjo ya Covid-19 kote nchini huku hisia mbalimbali zikiibuka miongoni mwa Wakenya. Wakenya walijitosa katika mtandao ya kijamii wa Twitter huku wakiashiria hisia mseto kuhusu chanjo hiyo aina ya AstraZeneca, iliyowasili nchini mnamo Jumanne usiku. Hatua ya Dkt Patrick Amoth kupokea chanjo hiyo kama Mkenya wa kwanza na mhudumu wa afya wa kwanza hasa ilibwaga zani na kuzidisha shaka miongoni mwa wanamitandao. Wengi walishangaa ni kwa nini Rais Uhuru Kenyatta, Naibu Rais William Ruto , kiongozi wa ODM Raila Odinga au hata Waziri wa Afya Mutahi Kagwe hawakuongoza kupokea chanjo hiyo kama kielelezo bora kwa raia. Walitilia shaka ufaafu na usalama wa dozi hizo zaidi ya milioni moja za AstraZeneca, wakisisitiza kuwa ni sharti viongozi wakuu nchini wawe mstari wa kwanza kuipokea jinsi inavyotendeka katika mataifa mengine. “Ili kuchochea imani kuhusu ufaafu na usalama wa chanjo hiyo, tunapaswa kuanza na viongozi wakuu jinsi tulivyoshuhudia katika mataifa mengine,” “Ni muhimu sana! La sivyo huenda wamepokea chanjo yenye ubora wa hali ya juu, hii ni Kenya,” alihoji Kyalo Musembi. “Fedha za Covid-19 zilipoingia viongozi wakuu serikalini walikuwa wa kwanza kunufaika, natarajia kwamba watakuwa wa kwanza kunufaika kutokanana chanjo,” alisisitiza Bicholus Yong. “Nilitarajia Uhuru, baraza lake na wabunge kuwa wa kwanza kupokea chanjo,” alishangaa Jason Mutua. Wengine waliashiria kukosa imani na serikali kuhusiana na usalama na ufaafu wa chanjo hiyo. Mpango wa kusafisha Pwani wazinduliwa SHIRIKA la Petco Kenya na Hazina ya Kuhifadhi Mazingira (WWF) zimetia saini mkataba wa Sh6 milioni, kuimarisha juhudi za kuhifadhi mazingira na uzoaji taka katika ukanda wa Pwani. Mkataba huo utayawezesha mashirika hayo kupata mashine maalum ya kuboresha taka kupitia teknolojia ya kisasa kutoka Denmark.Mpango huo utaendeshwa kwa ushirikiano na kampuni ya Plastix kutoka taifa hilo, ambayo hujihusisha na kuboresha taka. Kaunti zinazolengwa kwenye mkakati huo ni Kwale, Mombasa, Kilifi na Lamu.Hilo pia litaendeshwa kwa kuyashirikisha mashirika mengine nchini ambayo yamekuwa yakijihusisha na shughuli za uzoaji taka. Kulingana na Msimamizi Mkuu wa shirika la Petco nchini, Bi Joyce Gachugi, lengo kuu la mpango huo ni kuimarisha shughuli za uzoaji taka nchini, na kuzigeuza kwa namna zinazoweza kuifaidi jamii. “Lengo letu ni kuondoa taka aina ya plastiki katika ukanda wa Pwani, kubuni mazingira bora ya kufanyia kazi na kuunga mkono juhudi zinazoendeshwa na wakfu wa WWF katika kusafisha miji, bandari na mito. Mpango huu ni muhimu sana kwetu kwani unapiga jeki juhudi zetu kuwasaidia kifedha watu binafsi na mashirika ambayo yamekuwa yakijihusisha katika uzoaji taka,” akasema. Mpango pia unalenga kutoa mashine maalum za uzoaji taka na mafunzo maalum kwa zaidi ya watu 800 ambao wamekuwa wakijihusisha katika shughuli hizo. Mchakato huo mzima utagharimu Sh 6 milioni.Ripoti mbalimbali zimeiorodhesha Pwani kuwa miongoni mwa maeneo yanayokusanya kiwango kikubwa zaidi cha taka nchini. Taka nyingi huwa vifaa vinavyotengenezwa kwa plastiki.Maeneo ambayo yamekuwa yakiathiriwa sana na tatizo hilo ni fuo za Bahari Hindi, hali ambayo wanamazingira wametaja kuhatarisha maisha ya viumbe wa majini kama samaki. Wanaharakati wa mazingira wamekuwa wakiwalaumu viongozi wa kisiasa kwa kutolichukulia suala hilo kwa uzito.Wasimamizi wa mkakati huo walisema wanalenga kuchangia katika juhudi za kuendeleza maendeleo endelevu na kuboresha maisha ya wanawake na wanaume, hasa vijana. Hili ni kwa kugeuza uzoaji taka kuwa kazi wanayoweza kuifanya kuwa biashara ili kujipatia mapato maishani.Juhudi vile vile zinalenga kuchochea uvumbuzi na kubuni soko la uboreshaji taka.Baadhi ya mashirika yatakayoshirikishwa kwenye mkakati huo ni Plastix, Jil Plastics na Kwale Plastic Plus Collectors (KPPC). Mashirika hayo yaliungana na kuanza juhudi za kukabili athari za uharibifu wa mazingira unaochangiwa na vifaa vya plastiki katika ukanda huo.Msimamizi Mkuu wa Miradi ya Uhifadhi katika WWF, Bi Nancy Githaiga, alisema kupitia juhudi hizo, wanalenga kubuni ushirikiano wa kimataifa utakaochangia pakubwa katika kuhakikisha uzoaji taka umegeuzwa kuwa mfumo wa kimapato kwa maelfu ya watu. Wapwani wataka kummeza Yatani kuhusu Bandari AGIZO la kuanzisha upya shughuli ya kumtafuta mkurugenzi mkuu wa bandari ya Mombasa limezua mjadala mkali miongoni mwa wakazi wa Pwani. Baadhi ya viongozi wa kisiasa na mashirika ya haki za binadamu wameeleza kughadhabishwa kwao na hatua ya waziri wa Fedha, Bw Ukur Yatani kuikataa orodha ya wanaotaka nafasi hiyo akisema kuwa hakuna aliye na uwezo huo. Katika matokeo hayo watu watatu akiwemo aliyekuwa mkurugenzi mkuu wa mradi wa Lappset Silvester Kasuku, aliyekuwa katibu mkuu wa Ugatuzi Mwanamaka Mabruki na aliyekuwa kamishna wa tume ya polisi Murshid Mohammed, walikuwa wamefikia hatamu ya mwisho ya kazi hiyo. Kadhalika, Bw Yatani, mnamo Jumanne alisema watatu hao hawakufikisha asilimia 70 ya alama, ambayo mtu anayetaka nafasi hiyo anapaswa kuipata.Mwenyekiti wa kitaifa wa kundi la Taireni Association of Mijikenda, Bw Peter Ponda alidai kuwa hatua hiyo ilichukuliwa kwa sababu Wapwani wawili walikuwa kwenye orodha ya watatu hao.Bw Mohammed na Bi Mwanamaka ni wakazi wa Pwani. Bw Ponda alidai kuwa hatua hiyo ni mpango wa kuzima Wapwani kuchukua nafasi hiyo.“Haya yote yanafanyika kwa sababu ya maslahi ya wale walioko kwenye uongozi wa serikali kuu. Wanataka kuweka mtu wao na kwa sababu kwenye orodha ya hivi majuzi mtu wao hayuko ndiyo maana wanaanza upya,” akasema Bw Ponda. Aliongeza: “Kitendo hiki ni jambo la kusikitisha. Hii bandari iko Pwani hivyo basi mtu wa Pwani anapaswa kupewa nafasi hii.” Mkurugenzi wa shirika la Haki Afrika, Hussein Khalid alishangaa iweje shughuli hiyo irejelewe bila sababu mwafaka kuwekwa wazi.Alisema kuwa kuna haja ya wakuu serikalini kutoingilia kati suala hili la kuchaguliwa kwa mkurugenzi wa bandari. “Kila sehemu nchini humu wakazi wa eneo fulani wanapaswa kupewa kipaumbele. Sisi kama shirika tumeona jambo hili limefanywa kimakusudi kwa sababu kuna Wapwani wawili ambao walikuwa kwenye orodha hiyo,” akasema Bw Khalid. Bw Yatani alikuwa amedai kuwa watatu hao hawakupata alama hiyo na kuagiza shughuli nzima ifanywe upya.Jana, halmashauri ya bandari (KPA) iliweka tangazo kwenye magazeti na kutangaza kuwa shughuli hiyo itaanza upya na kuwataka wale wanaotaka nafasi hiyo kufikisha stakabadhi zao kabla ya Machi 19.Hii itakuwa mara ya tatu kwa shughuli hiyo kurejelewa. Mwaka jana, Bw Yatani pia aliagiza shughuli hiyo irejelewe akisema kuwa kuna upendeleoa Siasa za hapo bandarini pia zilikuwa zimetawala shughuli hiyo. Akizungumza wakati wa ziara ya kinara wa ODM Raila Odinga Pwani, Seneta wa Mombasa Mohammed Faki alisema kuwa bandari ndiyo sura ya watu wa Pwani na kuna haja ya Mpwani kuchukua nafasi hiyo. “Hivi sasa hakuna mkurugenzi mkuu na juzi tumesikia kuwa kuna mambo ambayo hayakuwa sawa lakini sisi tunaomba kuwa mtu wa Pwani ndiye anayefaa kushikilia nafasi ile.” Alimuomba Bw Odinga kusukuma mazungumzo hayo kwa Rais Uhuru Kenyatta kuhakikisha kuwa Mpwani anachukua usukani huo. “Kuna dalili ambazo hatutastahimili. Kama tume ya uwiano na utangamano wa kitaifa tunataka kuhakikisha kutakuwa na amani kabla, wakati na baada ya uchaguzi 2022,” Askofu Kobia akasema kwenye kikao na wanahabari jijini Nairobi. Mitihani ya kitaifa ya Gredi 4 yaanza Jumatatu MITIHANI ya kutathmini wanafunzi wa Gredi ya Nne inaanza Jumatatu Machi 8. Mitihani hiyo itakuwa sehemu ya matokeo yatakayotumiwa kuamua iwapo watajiunga na shule ya upili baada ya gredi ya sita au la. Waziri wa Elimu, Prof George Magoha amewataka walimu kuchukulia shughuli hiyo kwa umuhimu mkubwa kwa kuwa itakuwa na asilimia 20 ya alama za mitihani itakayozingatiwa katika gredi ya sita. Mitihani hiyo imebuniwa na Baraza la Taifa la Mitihani Kenya (Knec) na wanafunzi watatathminiwa na walimu wao na matokeo kuwekwa kwenye tovuti ya Knec. Shule zinatakiwa kumaliza mitihani hiyo na kuweka matokeo katika tovuti hiyo kati ya Machi 8 na Machi 19. Prof Magoha alisema kwamba Knec itatoa vifaa vinavyohitajika kwa shule zote kufanikisha shughuli hiyo. “Tayari KNEC imetoa mwongozo kuhusu mitihani hii muhimu ambayo ni sehemu ya utekelezaji wa mtaala mpya wa Competency Based Curriculum (CBC),” alisema. Afisa Mkuu Mtendaji wa KNEC, Mercy Karogo alisema maandalizi ya mitihani hiyo yamekamilika. “Vifaa vya kufanya tathmini hiyo viko tayari kwa kuwa shule zitavipata katika tovuti na kutekeleza shughuli hiyo kwa kufuata mwongozo uliotolewa,” alisema Dkt Karogo. Mitihani ya gredi ya nne, tano na sita inatarajiwa kujumuisha asilimia 60 ya matokeo ya kitaifa ya wanafunzi hao watakapohitimu gredi ya sita. Mtihani wa gredi ya nne utakuwa wa kwanza chini ya CBC jinsi lilivyoshauri Jopokazi kuhusu utekelezaji wa mtaala huo mpya wa elimu. “Shule zinahitajika kuwasilisha matokeo ya mitihani ya wanafunzi ambao kwa sasa wako gredi ya nne kwa KNEC ambayo itakuwa asilimia 20 ya tathmini ya mwisho katika gredi ya sita,” unaeleza mwongozo huo. Miongoni mwa masomo ambayo yatashirikishwa ni Hisbati, Kiingereza, Kiswahili, Lugha ya Ishara, Sayansi na Teknolojia, Kilimo, Muziki na Sanaa, Somo la Jamii, Somo la Kidini na Afya. Afisa Mkuu Mtendaji wa Tume ya Walimu (TSC), Bi Nancy Macharia aliwataka maafisa wote wa elimu kusaidia shule kuhakikisha walimu hawatatiziki kupata vifaa vya kutumia kutoka kwenye tovuti ya Knec. “Ninataka kusisitiza kuwa mitihani hii itafanywa wakati wa kawaida wa masomo na wanafunzi hawafai kuwekwa katika mazingira tofauti na waliyozoea katika darasa kila siku,” alisema. Uhuru aamuru ardhi ya KDF irejeshewe jamii ya Samburu RAIS Uhuru Kenyatta ameamuru kuhamishwa kwa kituo cha mafunzo ya Jeshi la Ulinzi la Kenya (KDF) kutoka maeneo ya Lkuroto na Lpartuk katika eneo la Samburu ya Kati hadi Baragoi, Samburu Kaskazini. Kiongozi wa taifa mnamo Ijumaa alitoa hatimiliki za ardhi ambazo zamani zilitumika katika maeneo ya mafunzo kwa wanajeshi wa KDF. “Tunaendelea na mpango wetu wa kutoa hatimiliki na umiliki wa maeneo ya Lpartuk na Lkuroto utarejeshewa wenyeji mara moja. Kuanzia sasa wanajeshi watahamia eneo la Baragoi,” Rais alisema. KDF na Serikali ya Kaunti ya Samburu zimeachilia ardhi za KDF Lkuroto na Lpartuk ili kukomesha mzozo wa miongo kadhaa baina yake na wakazi wa maeneo hayo. Ardhi hiyo yenye ukubwa wa ekari 3,000 iliyoko viungani mwa mji wa Maralal ilitengewa KDF katika eneo la kuendeshea mafunzo ya kijeshi katika miaka ya 1970. Hata hivyo, wakazi waliivamia na kujenga makazi. Vipande hivyo vya ardhi (Lkuroto na Lpartuk) vilitengewa KDF kupitia notisi katika Gazeti rasmi la serikali nambari 3,210 toleo la Novemba 11, 1977. Kama hatua ya kusitisha mzozo kati ya wakazi na serikali kuhusu ardhi hizo, Rais Kenyatta alisema eneo la Lpartuk litarejeshwa kwa jamii na eneo la Lkuroto litageuzwa kuwa sehemu ya mji wa Maralal. Serikali ya Kaunti ya Samburu imetoa ekari 1,000 katika eneo la Baragoi itakayotumika kama eneo la mafunzo ya kijeshi. Rais Kenyatta alisema kuhamishwa kwa ardhi ya jeshi kutawezesha upanuzi wa mji wa Maralal ambao unakuwa kwa haraka kutokana na ujenzi wa barabara ya lami kutoka Rumuruti hadi Maralal. “Nyumba zilikuwa zimechakaa kwa sababu ni za zamani sana. Natumai sasa, sitakuwa tu mmiliki wa nyumba, lakini pia nitaishi katika nyumba nzuri, “akasema alipokuwa akipokea hundi yake. Wale waliopokea hundi walihitajika kutia saini mikataba miwili, moja ikiwa ya kuhama na nyingine ya umiliki wa nyumbani mpya. Wakazi hao wanatarajiwa kupokea fidia ya Sh300, 000 lakini wale wanaopenda kumiliki nyumba mpya baada ya ujenzi wanatarajiwa kulipa amana ya Sh60,000. Afisa Mkuu wa Ardhi na Upangaji wa Kaunti ya Mombasa Dkt June Mwajuma alisema kuwa mara tu ujenzi utakapoanza, itachukua muda wa miezi 12 kwa awamu ya kwanza kumalizika. “Mradi unatarajiwa kuanza na awamu ya kwanza kukamilika kwa miezi 12, “alisema wakati wa zoezi la utoaji wa hundi hizo kwa wakazi hao. Pia, alisema, huu ni mpango wa gharama nafuu wa nyumba ambao wakazi watakuwa na umiliki kamili wa nyumba hizo. Huku shughulli hio ikiendelea, baadhi ya wapangaji waliopata hundi hizo wametoa shukrani kwa kaunti ya Mombasa. Wiki iliyopita, mahakama ya Mazingira na ardhi ilitupilia mbali kesi ya kupinga utekelezaji wa mradi wa nyumba za gharama nafuu wa Sh6 bilioni na serikali ya kaunti ya Mombasa, kwa kushirikiana mwekezaji wa kibinafsi. CHARLES WASONGA: Wakuzaji kahawa wapate hamasisho kuhusu kanuni mpya KUTUPILIWA mbali kwa kesi iliyopinga utekelezaji wa mageuzi mapya katika sekta ya kahawa ni hatua ya kuchangamkiwa, sababu inatoa nafasi kwa mazungumzo kuhusu njia bora za kufufua sekta hiyo. Baadhi ya wanachama wa mashirika ya kahawa walipinga kanuni hizo mpya, zinazofahamika kama Crops (Coffee) General Regulations 2019, kwa sababu mbalimbali. Kanuni hizo zilichapishwa na serikali mnamo 2019. Wanachama hao, ambao ni wakulima wa kahawa, haswa walipinga sehemu ambazo, kwa mfano, zinapendekeza pesa za mauzo ya kahawa kuwekwa katika akaunti za mashirika husika kabla ya wao wakulima kusambaziwa. Pia walidai kanuni hizo “zinakiuka Katiba”. Lakini wiki jana Jaji wa Mahakama Kuu Weldon Korir alitupilia mbali malalamishi ya wanachama hao ambao wengi wanatoka eneo la Kati. Kufuatia uamuzi huo wa mahakama, serikali na wadau wengine katika sekta sasa wamepata fursa ya kushirikiana pamoja katika juhudi za kufufua sekta ya kahawa ambayo imedorora. Itakumbukwa kwamba katika miaka ya 1980s sekta ya kahawa ilikuwa imenawiri, kiasi kwamba wakulima nchini wangezalisha karibu tani 130,000 kila mwaka. Kiwango hicho cha uzalishaji sasa kimeshuka hadi tani 40,000 kwa mwaka kutokana na changamoto mbalimbali. Hizi ni kama vile usimamizi mbaya wa vyama vya ushirika vya wakulima, utendakazi na usimamizi duni wa viwanda vya kahawa, wizi wa kahawa na kudorora kwa bei katika masoko ya humu nchini na kimataifa. Takwimu kutoka Wizara ya Kilimo zinaonyesha kuwa wakulima wadogo ndio wameathirika zaidi. Baadhi wamelazimika kung’oa mikahawa yao na kuwekeza katika ukuzaji wa mimea mingine, kama vile mboga na matunda ambayo yanawapa pato nzuri. Waziri wa Kilimo Peter Munya sasa aweke mikakati itakayohakikisha kuwa wakulimu wamepewa hamasisho la kina kuhusu kanuni hizo mpya, ambazo zinalenga kuwakinga wakuzaji kahawa dhidi ya ulaghai wa madalali na wafanyabiashara wengine matapeli. Hii ni kwa sababu baadhi ya wakulima wamekiri kutofahamu kwa kina manufaa ya kanuni hizo kwao, ilhali ndio wadau wakuu katika sekta ya kahawa. Wizara inaweza kuendesha ufahamu huo kupitia vyama vya ushirika vya kahawa nchini. Vile vile, maafisa wa vyama wanapaswa kuwafundisha wakulima jinsi ya kukopa Sh3 bilioni za Hazina ya Mkopo kwa Wakulima wa Kahawa, iliyotolewa na serikali kuwapiga jeki wakuzaji zao hilo. Imebainika kuwa baadhi ya wakulima hawafahamu jinsi ya kuwasilisha maombi ya kupokea fedha hizo za mkopo, ambao hutozwa riba ya chini. Usalama: Masomo yatatizika Baringo SHUGHULI za masomo zinaendelea kutatizika katika maeneo ya Kaunti ya Baringo yanayokabiliwa na mapigano mara kwa mara huku baadhi ya shule zikikosa kufunguliwa tangu 2005. Shule 10 katika kaunti hiyo bado hazijafunguliwa kwa zaidi ya miaka 10 iliyopita, wazazi na watoto wao wakihama maeneo hayo ya vita wasirejee tena kwa kuhofia usalama wao. Wengi wao walihamia maeneo salama lakini watoto hawakurejea shuleni kuendelea na masomo yao. Pia baadhi ya shule katika eneo hilo zinahitaji kukarabatiwa baada ya kuharibiwa vibaya na majangili waliojihami vikali huku ikiripotiwa mauaji ya watoto wa shule na walimu wakiuawa. Kaunti ndogo ambazo ziliathiriwa vibaya na mapigano hayo ya mara kwa mara ni Baringo Kaskazini, Baringo Kusini, Baringo Kaskazini na Tiaty. Shule ambazo bado hazijafunguliwa tangu 2005 kutokana na ukosefu wa usalama ni Ramacha, Ruggus, Kamwetio, Chepkew, Loromoru, Barsuswo, Tandar, Katilomwo, Karkaron, Ng’elecha, Chepkesin na Chesitet. Baadhi ya shule nazo zimekuwa zikifunguliwa kisha kufungwa tena baada ya mapigano kuchacha hali ambayo inavuruga sana ratiba ya masomo ya wanafunzi na walimu. Shule hizo ni Kapindasum, Kasiela, Sinoni, Arabal, Chemorong’ion, Mukutani, Noosukro,Yatya, Chemoe, Kesumet, Kagir, Loruk, Kosile, Barketiew na Kapturo. Kwa mujibu wa wenyeji ukosefu huo wa usalama umechangia idadi ya chini ya wanafunzi kukumbatia masomo wengi wao wakiacha shule baada ya wazazi wao kuhamia maeneo salama ili kuyanusuru maisha yao. Mzee wa kijiji cha Chemoe, Baringo Kaskazini Richard Chepchomei alisema kwamba ni vigumu kwa watoto waliotorokea usalama wao kujiunga na shule mpya jirani kwa kuwa ziko mbali na pia wanahofia watavamiwa tena katika shule hizo. Kwa hivyo, wengi wao huamua kuachana na shule. “Ni jambo la kusikitisha kwa kuwa kuna maeneo ambapo jamii huenzi sana elimu kwa watoto wao lakini mara kwa mara shule hufungwa kutokana na uvamizi wa majangili. Watoto na wazazi wao hulazimika kuhamia maeneo mengine kwa sababu ya usalama wao; jambo linalokatiza masomo yao,” akasema Bw Chepchomei. Katika baadhi ya shule za msingi ni wanafunzi wa gredi ya nne na darasa la nane ambao wanaruhusiwa kuendelea na masomo ili iwapo kunatokea uvamizi, basi ni rahisi kuwaondoa hadi maeneo salama. Shule za msingi za Arabal na Kipindasim katika eneo hilo hukabiliwa na mapigano kwenye wadi ya Makutano, Baringo Kusini, ni wanafunzi wa kuanzia gredi ya nne hadi darasa la nane wanaoruhusiwa kufika shuleni. Wanafunzi wa madarasa ya chini huwa wanasoma katika shule jirani za Chemorong’ion na Kasiela ambazo ni salama zaidi na watoto hao wadogo hawawezi kutembea kwa zaidi ya kilomita tano. Kwenye picha zilizosambaa mitandaoni, mbunge huyo wa kundi la Tangtanga na linalohusishwa na Naibu wa Rais, Dkt William Ruto, alionekana akijaribu kuokoa maisha yake huku akizingirwa na wingu la gesi ya vitoa machozi. Tukio hilo lilitendeka katika wadi ya London, Kaunti ya Nakuru, kufuatia uchaguzi mdogo wa diwani uliofanyika Alhamisi, Machi 4, 2021. Wamiliki wa hoteli na baa Machakos waiomba serikali iondoe kafyu WAMILIKI wa hoteli na baa katika Kaunti ya Machakos wameiomba serikali kuondoa amri ya kutotoka nje na kuwezesha wafanyabiashara kufanya kazi kama kawaida. Aidha, wamiliki, mameneja na watoa huduma wengine katika sekta hiyo walisema hayo baada ya kukamilika kwa semina iliyoandaliwa na Wizara ya Afya, East African Breweries Ltd na Amref Health Africa. Walisema sasa wana habari kikamilifu kuhusu Covid-19 na wamedumisha masharti yaliyowekwa ili kuzuia kuenea kwa virusi vya corona. Akiongea baada ya mafunzo hayo Jumapili, Bi Janet Mule kutoka wizara ya Afya alisema mafunzo hayo yanafanyika katika kaunti 40 kote Kenya. Bi Mule aliwakumbusha watoa huduma katika sekta hiyo kuzingatia kanuni za Covid-19 na kuongeza kuwa baa zimetambuliwa kama ‘”Kitovu cha Kusambaza Covid-19’’. ‘’ Tunashukuru Kampuni ya East Africa Breweries kwa msaada wa vifaa vya kufundisha wafanyakazi wa mabaa, wamiliki wa hoteli na mameneja ili kulinda wateja na jamii. Baa zinajulikana kuwa waenezaji sugu wa corona na kwa hivyo mafunzo haya yamefanyika wakati unaofaa, ” Bi Mule alisema. Meneja wa Baa na Mkahawa wa Vienna, Bw Eric Mwau alisema mafunzo hayo ni muhimu kwani yamewakumbusha na kusisimua ujuzi wao kuhusu hatua za kuzuia msambao wa corona Simanzi mwanamuziki Kiambukuta akifa MWANAMUZIKI maarufu Josky Kiambukuta Londa wa Jamhuri ya Kidemokrasia ya Congo (DRC) ameaga dunia jana Jumapili jijini Kinshasa. Kiambukuta alifariki hospitalini mjini humo akitibiwa baada ya kuugua kwa muda mrefu kutokana na ugonjwa wa kiharusi. Alijipa umaarufu mkubwa akiwa na kundi la TP OK Jazz la marehemu Franco Luambo Lwanzo Makiadi. Msanii huyo aliyejiunga na TP OK Jazz mnamo 1974 alikuwa miongoni mwa viongozi walioendesha kundi hilo kwa miaka minne baada ya kifo cha Franco mnamo 1989 kabla ya mvutano uliobuka mnamo 1994 kati ya wanamuziki hao na familia ya marehemu Franco. Kiambukuta, Simaro Lutumba na Ndombe Opetum walikuwa miongoni mwa wanamuziki waliojitenga na kuunda kundi la Bana OK. “Katika Bonde la Ufa tulipokea chanjo 30,000 ya Astra Zeneca na tunalenga wahudumu wa afya katika chanjo hiyo ambayo itaendeshwa kwa awamu tatu.Ikumbukwe kuwa wakongwe ni miongoni mwa kundi muhimu la watu ambao watapokea chanjo katika awamu ya kwanza na ile ya pili,”akasema. Aidha jumla ya chanjo 3000 zinatarajiwa kufika kwenye Kambi cha Wanajeshi cha Lanet Military Academy(KMA). Gichuki aliambia Taifa Leo kuwa awamu ya kwanza, itakuwa kwa wahudumu wa afya wanaovalia sare na inatarajiwa kukamilika ifikapo mwisho wa Juni 2021. Vilevile baina ya Julai 2021 na Juni 2022, wakongwe wenye zaidi ya miaka 50 na wale ambao wamepitiza miaka 18 watakuwa wamepokea chanjo. Kaunti ya Nakuru ilipokea chanjo ya AstraZeneca wiki iliyopita. Gichuki aliwaomba wakazi wa Nakuru , waendelee kujikinga dhidi ya msambao wa homa ya covid -19 hata baada ya kupokea chanjo. “Ingawa hii tiba imekuja wakati muhimu kutukinga, cha msingi ni kila raia kuchukua wajibu wa kujikinga dhidi ya corona, kwa kuvalia maski, kunawa mikono na kudumisha umbali wa mita moja,” Baadhi ya watu wa kwanza kupokea chanjo ni pamoja na Mkurugenzi mkuu wa Afya Bw Daniel Waweru,Benedict Osore na Elizabeth Kiptoo miongoni mwa wahudumu wengine. Kenya yavuma kwa ulanguzi wa pesa KENYA imetajwa katika bunge la Amerika kuwa miongoni mwa nchi zinazotumiwa kwa ulanguzi wa pesa zinazotumika kufadhili ugaidi na maovu mengine kimataifa. Kulingana na ripoti iliyowasilishwa katika bunge hilo, hali hii imechangiwa na ongezeko la matumizi ya kutuma pesa kwa njia ya simu, mfumo wa benki wa hawala na kutakasa pesa zilizopatikana kwa njia ulanguzi kupitia biashara. Kenya imeorodheshwa miongoni mwa nchi hatari kwa ulanguzi wa pesa kote ulimwenguni huku zaidi ya Sh17.8 bilioni zikitumwa kutoka nchi za nje kati ya Januari na Agosti 2020. Baadhi ya pesa hizi zinashukiwa kupatikana kupitia biashara ya dawa za kulevya. Nchi nyingine zilizotajwa katika orodha hiyo ni Nigeria, Ghana, Liberia, Morocco, Msumbiji, Tanzania, Algeria na Benin. Nchi za ng’ambo zilizotajwa kwenye orodha hiyo ni Cyprus, Cuba, Italia, Mexico, Uturuki, Milki ya Uarabu, Vietnam, India, Visiwa vya Cayman, Amerika, Uingereza na Colombia miongoni mwa nyingine. Ripoti hiyo iliyochapishwa na serikali ya Amerika inasema licha ya athari za janga la corona kwa uchumi wa mataifa mengi ulimwenguni, pesa haramu ziliendelea kumiminika. “Wahalifu hawakuendeleza uhalifu wa kawaida wa kifedha, mbali pia walibuni njia mpya za kutumia janga hilo kwa kuunda bidhaa feki, simu na barua pepe bandia kutangaza bidhaa za afya au matibabu,” inasema ripoti hiyo. Inasema hali hii ilitokana na ufisadi katika maeneo mengi uulimwenguni. Ikiwa na uchumi mkubwa Afrika Mashariki na ya kwanza kubuni mfumo wa kutuma pesa kwa simu, Kenya inakabiliwa na hatari ya kutumiwa na walanguzi wa pesa na ufadhili wa ugaidi kupitia uhalifu wa mitandao, ufisadi, ulanguzi wa bidhaa za wanyama, ulanguzi wa dawa za kulevya na biashara haramu ya mbao na makaa. Ikiwa kituo muhimu cha kupitia eneo hili na kuwa jirani wa Somalia, Kenya ni kivutio kwa ulanguzi wa pesa zinazopatikana kutokana na uharamia, biashara isiyothibitiwa ya miraa na makaa. Wanasiasa waanza kushtakiwa kwa vurugu chaguzini SENETA wa Kakamega Cleophas Malala na Mbunge wa Mugirango Kusini Silvanus Osoro waliachiliwa Jumatatu kwa dhamana baada ya kujiwalisha kwa polisi kuhusiana na fujo zilizotokea katika chaguzi ndogo zilizofanyika wiki jana. Naye Waziri wa zamani wa michezo Rashid Echesa aliendelea kuzuiliwa katika kituo cha polisi cha Gigiri hadi leo ambapo Mahakama ya Kiambu itatoa uamuzi ikiwa ataachiliwa kwa dhamana au la. Bw Echesa alifikishwa mbele ya Hakimu Mkuu wa Mahakama hiyo Bi Patricia Gichohi ambapo alishtakiwa kwa kudhulumu afisa wa Tume Huru ya Uchaguzi na Mipaka (IEBC) mnamo Machi 4, katika eneobunge la Matungu, Kakamega wakati wa uchaguzi wa marudio wa ubunge. Alikamatwa Ijumaa wiki jana baada ya kujiwasilisha kwa maafisa wa polisi mjini Mumias. Akiongea baada ya kuachiliwa huru Jumatatu, Seneta Malala alisema aliitwa na maafisa wa Idara ya Upelelezi wa Jinai (DCI) Kakamega kuhusu ghasia zilizokumba uchaguzi mdogo wa Matungu. “Nilikuwa ajenti mkuu wa ANC katika uchaguzi huo na nimeelezea yote niliyofahamu kuhusu fujo. Shirika la The Voice Kiambu lafadhili watoto mayatima SHIRIKA la The Voice Kiambu County, limejitolea kuwafadhili watoto mayatima kwa lengo la kuwajali wasio nacho. Mwenyekiti wa shirika hilo Bw Hamphrey Njenga, alisema shirika hilo lina wanachama wapatao 2,000 katika Kaunti ya Kiambu huku lengo kuu likiwa kuwahamasisha vijana ambao wangetaka kupata ujuzi katika kozi tofauti. Mnamo Jumapili, shirika hilo likiandamana na wanachama wapatao 30 lilifanya ziara katika Dadas Community Centre mjini Thika na kuwapa bidhaa na vifaa vya thamani ya Sh50,000. Walitoa chakula kama unga wa mahindi na unga wa chapati, mafuta ya kupikia, mchele, maharage, sabuni na nguo. Bw Njenga alisema lengo lao kuu sio kupata faida yoyote lakini ni kujitolea kwa jamii hasa kwa wasiojiweza maishani. “Tumekuwa tukizuru vituo vya watoto mayatima katika Kaunti ya Kiambu, huku tukiwapa vifaa muhimu kwa lengo la kuboresha hali yao ya maisha,” alisema Bw Njenga. Alisema wanachama wote walio katika shirika hilo wana nidhamu ya hali ya juu kwa sababu kila mmoja hujitolea kuwasaidia wanufaika kwa chochote walicho nacho. Alisema walipofika katika kituo hicho, walikuwa mstari wa mbele kuwapikia watoto hao chakula na kujumuika nao kwa lengo la kuwaleta pamoja na kuchangamsha. Mkuu wa Dadas Community Centre, Bi Mary Wanjiru Kinyanjui alitoa pongezi kwa msaada waliopokea kutoka kwa shirika hilo akisema ni hatua nzuri na ya kuigwa na wengi. “Sisi hapa katika kituo hiki tunao watoto mayatima wapatao 100 na wote wako kuanzia chekechea hadi Darasa la Tano,” alisema Bi Kinyanjui. Alimpongeza mkurugenzi wa kituo hicho Bw Nitiri Harania, ambaye amekuwa mstari wa mbele kuona ya kwamba watoto hao wanaishi maisha mema. “Hapa katika kituo hiki watoto hawa wanapokea malazi ya bure, chakula na mavazi huku watoto hao wakionyesha nidhamu ya hali ya juu kutokana na walimu wa hapa kuwapa mwongozo ufaao,” alisema Bi Kinyanjui. Alisema baadhi ya watoto hao mayatima wanatoka katika makazi ya mabanda ya Thika kama Kiandutu, Kiganjo, na Athena. Alitoa wito kwa wahisani wengine wenye nia njema wajitokeze ili kuendelea kuwasaidia watoto hao. “Tuna furaha kuletewa wataalam wa zao hilo ambao wamewahamasisha wakulima wetu jinsi ya kupanda pamba kwa kutumia mbinu na ujuzi wa kisasa,” alisema Bw Maliti. Alitoa wito kwa serikali kuwaleta maafisa wa kilimo ambao watazuru maeneo hayo ili kufahamu jinsi kilimo kinavyoendeshwa. Mwakilishi wa wakulima hao katika eneo la Yatta, Bw Francis Kilango aliwahimiza wakazi wa eneo hilo kuzingatia upanzi wa pamba kwa sababu itamaliza umaskini katika eneo lote la Kaunti ya Machakos na maeneo jirani. Bei ya majanichai imepungua kwa asilimia 12 – KTDA HALMASHAURI ya Kusimamia Majanichai Kenya imetangaza kwamba bei ya mazao hayo imepungua kwa asilimia 12 duniani kutokana na uzalishaji kwa wingi kutoka kwa mataifa mbalimbali na ukosefu wa soko. Kwa muda wa miezi tisa iliyopita kuanzia Machi 2020, mwaka wa kifedha uliopita, bei ya majanichai imepungua kutoka kwa Sh271 hadi Sh239 kwa kila kilo. Kwa muda huo, uzalishaji ulipungua kwa asilimia 8.6 baada ya wakulima kuvuna kilo 218.9 ikilinganishwa na kilo 239.6 zilizotayarishwa kiwandani muda huo, mwaka uliopita. Licha ya kushuka kwa bei hiyo, bei ya KTDA imepanda kwa asilimia 17 ikilinganishwa na bei ya wastani ya kunadi majanichai jijini Mombasa ambayo ni Sh204. Halmashauri hiyo ilieleza kwamba sawa na mazao mengine, bei ya majanichai imekuwa ikipungua kwa muda wa miaka mitatu duniani kutokana na wingi wa mazao na uchumi usiodhabiti wa mataifa yaliyokuwa yakinunua mazao hayo sana zamani. “Kuna majanichai tele katika masoko ya nje na hili linafanya bei iwe chini. Japo tumepungua katika uzalishaji, hakuna ukosefu wa mazao hayo katika mataifa ambayo huwa ni soko kubwa kwa Kenya na nchi nyinginezo,” akasema Mkurugenzi Mkuu wa KTDA, Bw Alfred Njagi. “Hata bei ya mnada ya kuuza majanichai imepungua si hapa Kenya pekee, bali ulimwenguni kote,” akaongeza.Mamlaka ya Kilimo na Vyakula (AFA) pia imetaja athari ya virusi vya corona kama sababu kuu ya kuendelea kupungua kwa bei ya majanichai. “Mataifa yaliyokuwa soko la Kenya, yamepunguza uagizaji wa majanichai kutokana na ukosefu wa uwezo wa kuyanunua kama zamani. Uchumi wa mataifa mengi umeathirika kutokana na kuchipuka kwa virusi vya corona na kushuka kwa thamani ya bei ya dola na sarafu nyingine za kimataifa,” ikasema taarifa ya AFA kuhusu mauzo ya majanichai mnamo Februari. AFA pia inasema hazina kubwa ya majanichai na uzalishaji kwa wingi katika baadhi ya nchi pia umechangia kupungua kwa bei ila hali huenda ikabadilika mwaka huu kutokana na hali ya kuridhisha ya hali ya hewa. “Mwaka huu utakuwa tofauti na mwaka jana kwa sababu ya utabiri wa wanasayansi kuwa hali ya hewa itakuwa shwari. Hata hivyo, uzalishaji hautapanda sana na kiwango cha chini kilichoshuhudiwa mwanzo wa mwaka huu huenda kikaendelea hadi mwisho wa mwaka,” ikaongeza AFA. Hapa Kenya, uzalishaji wa juu wa majanichai unahusishwa na hali ya kuvutia ya hali ya hewa pamoja na ekari nyingi za ardhi ambako kilimo hicho huendelezwa. Mwaka jana, wakulima wadogo wadogo wa majanichai chini ya KTDA walichangia uzalishaji wa kilo 1.454 bilioni, Hii ilikuwa nyongeza ya asilimia 22 kwa kuwa kilo 1.13 bilioni zilizalishwa mnamo 2019. Mataifa mengine ambayo yanakuza majanichai kwa wingi kama Rwanda, Sri Lanka na India pia yalizalisha kwa wingi katika muda huo ila bei ilisalia chini. Mwingereza ataka jaji ajiondoe kwenye kesi ya ulezi wa mtoto MWANAMUME ambaye ni raia wa Uingereza, anataka jaji wa Mombasa ajiondoe kwenye kesi inayohusu mzozo wa ulezi wa mtoto kati yake na mwanamke Mkenya aliyekuwa mpenzi wake. Raia huyo wa Uingereza amewasilisha kesi wiki moja baada ya kupoteza nafasi ya kumlea mtoto huyo. Mahakama ilimuagiza juma lililopita, kuwa amrudishe mtoto huyo wa kiume mwenye umri wa miaka mitatu kwa mama yake. Mahakama pia iliagiza kuwa atakuwa na nafasi ya kumuona mtoto huyo.Jaji John Onyiego alitupilia mbali amri ya mahakama ya watoto ambayo ilikuwa imempatia Muingereza huyo ulezi wa mtoto huyo. “Korti hii imefanya maamuzi kadhaa ambayo, licha ya ushahidi mwingi, yanampendelea mwanamke huyo. Ninahisi kuathiriwa na uamuzi wake wa kumpa mwanamke huyo mtoto bila kumfanyia uchunguzi wa akili,” alisema. Raia huyo wa Uingereza pia amemwandikia barua Kaimu Jaji Mkuu Philomena Mwilu akilalamikia jinsi jaji huyo amekuwa akiendesha kesi hiyo.Katika barua hiyo, afisa huyo wa zamani wa Scotland Yard amelalamika kuwa jaji huyo amekuwa akipeana amri ambazo zinaweza kuhatarisha maisha ya mtoto huyo. Mwanamke huyo alikuwa amekata rufaa kuhusu uamuzi wa korti ya watoto, ambayo ilimpatia fursa mwanaume huyo awe akimuona mtoto.Katika uamuzi huo, hakimu pia aliagiza mwanamke huyo kumpa Muingereza huyo vyeti vya kuzaliwa vya mtoto huyo ili kumwezesha kumsajili kama raia wa Uingereza na kumpatia hati ya kusafiria ya Jumuiya ya Ulaya ya Ireland. Mwanamke huyo amepinga uamuzi huo, akidai kwamba korti ilimnyima ulezi wa mtoto wake licha ya ukweli kwamba bado ananyonyesha. Pia ameelezea hofu kwamba kitu kibaya zaidi kinaweza kumtokea mtoto huyo akiwa chini ya ulinzi wa mwanamume huyo, baada ya kumshauri kutoa mimba wakati wa ujauzito. “Kuna hatari kuwa mtoto huyo anaweza kuondolewa humu nchini kwa sababu raia huyo anataka kuwa na hati zake za kuzaliwa,” aliiambia mahakama. Hata hivyo, mwanamume huyo anasema kuwa juhudi za kumnyima kuona mtoto wake zinatokana na upotoshaji na kuficha kwa makusudi ukweli wa vitu kwa lengo moja tu la kupotosha korti kufikia uamuzi usiofaa. “Ameshindwa kufichua ukweli wa mambo katika maombi yake. Haja yake ni kuninyima haki ya kuona mtoto wangu,” alisema.Pia amehimiza korti kutokubali kile anachosema ni mipango ya mwanamke huyo kuendelea kufaidika kutoka kwake. Mwingereza huyo anadai kuwa afya ya mtoto itakuwa hatarini akiachwa chini ya ulinzi wa mwanamke huyo, ambaye anadai kuwa hana akili timamu.Amedai kuwa mwanamke huyo hawezi kuachwa kumtunza mtoto huyo kwa amefyeka pesa zote kwenye akaunti yake ya benki. Shule za kibinafsi zalalamikia ubaguzi CHAMA cha Wamiliki wa Shule za Kibinafsi nchini (KPSA) kimelalamika kuwa wanafunzi katika shule hizo walibaguliwa kwenye zoezi la kusahihisha Mtihani wa Darasa la Nane (KCPE) mwaka uliopita. Chama hicho kilisema uchunguzi wake umebaini kulikuwa na ubaguzi mkubwa kwenye matokeo hayo, kwa kuwa, yalitofautiana sana na utaratibu ambao kimekuwa kikitumia kutabiri matokeo hayo katika miaka ya awali. Kwenye kikao na wanahabari jijini Nairobi jana, mwenyekiti wa chama hicho, Bw Steve Odero, alisema wanahofia huenda mapendeleo hayo yakajitokeza tena kwenye mchakato wa kuwateua wanafunzi watakaojiunga na Kidato cha Kwanza baadaye mwezi huu. “Ni wazi kulikuwa na mapendeleo makubwa kwenye utoaji wa matokeo ya mtihani wa KCPE mwaka uliopita. Kwa miaka mingi, tumekuwa tukitumia utaratibu maalum kubashiri vile wanafunzi wetu watakavyofanya mitihani yao ya kitaifa. Hata hivyo, hali ilikuwa kinyume mwaka huu, kwani utabiri wetu ulitofautiana kabisa na matokeo yaliyotolewa. Tunahofia huenda ubaguzi huo ukaendelezwa hata katika Mtihani wa Kidato cha Nne (KCSE),” akasema. Kwenye matokeo ya KCPE mwaka uliopita, wanafunzi wa shule za umma walifanya vyema ikilinganishwa na wenzao katika shule za kibinafsi, hali ambayo imeendelea kuzua hisia miongoni mwa wadau wa elimu. Kwa mfano, miongoni mwa wanafunzi 15 bora nchini, kumi kati yao walitoka katika shule za umma, huku shule za kibinafsi zikiwa na wanafunzi watano pekee. Taswira hiyo ni kinyume na miaka ya awali, ambapo shule za kibinafsi zimekuwa zikishikilia nafasi bora kitaifa, ikilinganishwa na wenzao katika shule za umma. Ili kuhakikisha matakwa yake yanashughulikiwa ifaavyo, chama kililishinikiza Baraza la Kitaifa la Mitihani Kenya (KNUT) kuwajumuisha wawakilishi wake kwenye bodi yake. Bw Odero alisema ni hatua hiyo pekee itakayohakikisha wana usemi wa kutosha katika masuala yanayohusu uendeshaji na usimamizi wa mitihani. IG aunda kikosi kuchunguza mauaji ya wanne KUNDI maalumu la wapelelezi lililoundwa kuchunguza kutoweka kwa wanaume wanne marafiki na hatimaye kuuawa kwa wawili kati yao limepewa mwezi mmoja kuwasilisha ripoti kwa Inspekta Jenerali wa polisi, Hillary Mutyambai. Jana, kinara huyo wa polisi alisema ameagiza kuundwa kwa kikosi cha watalaamu wa kuchunguza mauaji kutoka Idara ya Uchunguzi wa Uhalifu, kuchunguza vifo vya wanaume watatu ambao mili yao ilipatikana Alhamisi. Akizungumza katika chuo cha kitaifa cha mafunzo ya maafisa wa polisi cha Kiganjo, kaunti ya Nyeri, Bw Mutyambai alisema maafisa hao tayari wameanza kazi katika juhudi za kubaini wanne hao walivyotoweka na baadhi yao kuuawa. “Kundi hilo tayari limeanza uchunguzi na linafaa kunikabidhi ripoti ndani ya mwezi mmoja,” akasema Bw Mutyambai. Mili ya wanaume watatu ilipatikana Mathioya, kaunti ya Murang’a, Thika, na kaunti ya Kiambu siku kumi na moja baada ya marafiki hao wanne kutoweka baada ya kupata chakula cha mchana katika mkahawa mmoja mjini Kitengela. Mili ya Elijah Obuong’, 35 na Benjamin Imbai, 30 ilitambuliwa na jamaa zao Alhamisi. Mwili wa tatu unaoshukiwa kuwa wa Jack Ochieng’, 37 ulipatikana Alhamisi Mathioya, hatua chache kutoka pale wa Obuong ulipatikana. Jana, familia ya Jack Ochieng ilisema mwili wa tatu haukuwa wake na ungali kutambuliwa. Brian Oduor, 36, bado hajapatikana. Kufikia sasa, haijabainika kilichowapata wanaume hao ambao maisha yao yamepigwa darubini kwa kuhusishwa na uhalifu. Uhuru aondoa amri ya kutoingia na kutoka kaunti tano zilizofungwa RAIS Uhuru Kenyatta Leba Dei ametangaza kuondoa amri ya ama kuingia au kutoka kaunti tano zilizotajwa kuwa hatari katika maambukizi ya ugonjwa wa Covid-19. Machi 26, 2021, serikali iliweka amri hiyo katika kaunti ya Nairobi, Machakos, Kajiado, Kiambu na Nakuru, kufuatia kile kilisemekana kuwa hatari katika msambao wa virusi vya corona. Katika hafla ya maadhimisho ya Leba Dei 2021 mnamo Jumamosi, Rais Uhuru Kenyatta alitangaza kuiondoa ila kwa masharti. “Kuanzia leo (Jumamosi), usiku wa kuamkia Jumapili amri ya ama kuingia au kutoka kaunti tano zilizokuwa hatari katika maambukizi itaondolewa,” akasema Rais Kenyatta, kupitia hotuba yake katika Ikulu, jijini Nairobi. Aidha, kiongozi huyo wa nchi pia alitathmini saa za kafyu katika kaunti hizo kutoka saa mbili jioni na kutangaza kuwa itakuwa ikianza saa nne usiku hadi saa kumi alfajiri, sawa na maeneo mengine ya taifa. “Kwa mujibu wa wataalamu, maambukizi katika kaunti tulizokuwa tumefunga yameshuka kwa asilimia 72, na sehemu zingine za nchi kwa asilimia 89 kati ya Machi 2021 na Aprili,” Rais akaelezea. Kufungwa kwa kaunti tano zilizoathirika zaidi kulichangia wengi kuhangaika, ikizingatiwa kuwa ni maeneo yanayosaidia kupiga jeki uchumi wa nchi. China yahimiza huduma bora za kulinda watoto wakitoka shuleni Nchini China shule za msingi na sekondari huwa zinamaliza masomo saa tisa na nusu alasiri, wakati ambao wazazi wengi hawajamaliza kazi na hivyo hawana nafasi ya kwenda kuwachukua watoto wao shuleni. Ili kutatua changamoto hiyo, mikoa mingi ya China imetoa sera ya huduma ya kuwaangalia watoto baada ya muda wa masomo shuleni, ambayo inazitaka shule zibebe majukumu ya uangalizi wa watoto baada ya masomo, ili wazazi waweze kuendelea na kazi yao bila wasiwasi. Kuboresha huduma za shule baada ya masomo, si kama tu ni sehemu ya lengo la kujenga mfumo wa elimu yenye ubora wa juu lililowekwa kwenye Mpango wa 14 wa Maendeleo ya Miaka mitano na Ruwaza ya Maendeleo ya Mwaka 2035, bali pia ni hatua muhimu ya kufikia matarajio ya wananchi. Mapema mwaka 2017, idara ya elimu ilitoa mwongozo wa kuboresha huduma kwa wanafunzi wa shule za msingi na sekondari baada ya muda wa masomo, ikizitaka shule za msingi na sekondari zijitume kubeba majukumu ya kuhudumia wanafunzi baada ya masomo. \ Mwezi Februari mwaka huu, Wizara ya Elimu ya China ilitoa agizo la kuhakikisha huduma za shule za elimu ya lazima kwa wanafunzi baada ya masomo zinapatikana kila mahali nchini kote, na kuitaka kila shule itekeleze kwa makini. Waomba serikali isiruhusu uuzaji wa nyama ya punda Wamiliki wa punda eneo la Kusini mwa Bonde la Ufa wameomba serikali isiondoe marufuku ya kuchinja na kuuza nyama ya mnyama huyo. Mahakama iliondoa marufuku ya biashara ya nyama ya punda na wamiliki hao wanasema kuhalalishwa kwake kutafanya wizi wa wanyama hao eneo hilo ambao ulikuwa umewasababishia hasara kubwa kurejea. “Tunaomba mashirika ya kutetea maslahi ya wanyama na wasamaria wema kutuokoa kwa kurudi kortini kupinga uamuzi huo,” alisema mwenyekiti wa chama cha wamiliki wa Punda. Jaji Richard Mwongo aliondoa marufuku hiyo baada ya serikali kukataa kujibu kesi iliyowasilishwa na kampuni ya Star Brilliant kupinga ilani yaWaziri wa Kilimo, Peter Munya aliyoharamisha biashara ya nyama ya punda Kenya. Star Brilliant ilisema katika kesi yake kwamba, ilani ya Bw Munya ilikiuka haki za kampuni hiyo na ilifaa kuondolewa. Wamiliki wa punda walisema watu wengi walipoteza wanyama wao kwa wezi wa mifugo. Wakazi walala msituni wakihofu kukamatwa BAADHI ya wanakijiji wa Kithioroka, Tharaka-Kusini wanaendelea kulala misituni ili kuwaepuka polisi wanaolenga kuwakamata wahalifu walioharibu mali ya thamani ya Sh2 milioni ya raia kutokana na mzozo wa ardhi. Tayari wanakijiji 27 wanaoshukiwa kuteketeza nyumba na kuua mifugo ya Nthante Ndereba mnamo Machi 25, 2021, wakimshutumu kwa kunyakua ardhi ya shule ya msingi ya Kithioroka, wamekamatwa.Washukiwa hao walifikishwa katika mahakama ya Marimanti na kuachiliwa kwa dhamana ya Sh1 milioni kila moja. Kamanda wa polisi wa Tharaka Kusini Kiprop Rutto hata hivyo amewaondolea hofu akisema maafisa wa usalama wanalenga tu wahalifu wala si kila raia. Hata hivyo, Bw Ndereba amemshutumu mbunge wa Tharaka Gitonga Murugara kwa kuwachochea wanakijiji kuharibu mali yake kwa kisingizio kuwa amenyakua ardhi ya shule. Anadai mbunge huyo aliwachochea wakazi wakati wa mkutano na hata kuahidi kuchangisha pesa za kujenga ua wa shule. BBI: Kibarua kwa wabunge kushawishi wafuasi VIONGOZI kutoka eneo la Nyanza wanaounga mswada wa mabadiliko ya Katiba kupitia mpango wa maridhiano (BBI) wanakabiliwa na kibarua kuelezea wapiga kura sababu eneo hili litapata maeneo bunge machache ikiwa mswada huo utapita katika kura ya maamuzi. Viongozi hao wanatarajiwa kuandaa msururu wa mikutano ya kampeni sio tu kuvumisha mswada huo lakini pia kuelezea wakazi kwanini maeneo mengine yalipata maeneo bunge mengi ilhali Nyanza ilipata maeneo bunge manne pekee. Mbunge wa Homa Bay Mjini Peter Kaluma alisema wale wanaopinga mabadiliko hayo ya Katiba huenda wakatumia mfumo wa ugavi wa maeneo bunge 70 yaliyopendekezwa katika mswada huo kuendesha kampeni ya kuupinga. Kiongozi wa ODM Raila Odinga, ambaye ana ufuasi mkubwa Nyanza, amekuwa akiunga mkono Mswada huo wa BBI, licha ya kwamba eneo hilo lipataka maeneo bunge manne pekee. Ngome ya kisiasa ya Naibu Rais William Ruto, Rift Valley, ndio itafaidi pakubwa kwa kupata maeneo bunge 23 mapya, ikifuatwa na Nairobi ambayo imetengewa maeneo bunge 12, eneo la Kati mwa Kenya (11) huku Pwani ikipata maeneo 10 mapya. Eneo la Magharibi litatunukiwa maeneo bunge matano, Ukambani (4) na Kaskazini Mashariki litapata eneo moja pekee zaidi, endapo mswada wa BBI utapitishwa. Bw Kaluma alielezea hofu kwamba, baadhi ya wakazi wa kaunti za Homa Bay na Migori, ambazo hazitapokea maeneo bunge zaidi, huenda wakashawishiwa kupinga mswada huo katika kura ya maamuzi. “Kama viongozi kutoka Nyanza, na wabunge ambao ni mawakili, tumeamua kuwahamasisha watu wetu kuhusu jinsi maeneo mapya yalifikiwa na kwa nini baadhi ya kaunti zitafaidi zaidi kuliko zingine.” Haya yanajiri baada ya Bunge la Kitaifa kupitisha mswada huo wa BBI wakati wa kikao cha Alhamisi wiki jana kilichoendelea hadi saa sita kasoro dakika 10 za usiku. Wiki hii maseneta wanatarajiwa kukamilisha mjadala kuhusu mswada huo na kisha kupiga kura ya kuupitisha au kuukataa kabla ya mswada huo kuwasilishwa kwa Rais Uhuru Kenyatta. Changamoto tele wanafunzi wakirejea shuleni WANAFUNZI wa shule za sekondari nchini wanarejea shuleni Jumatatu kwa muhula wa tatu, huku changamoto tele zikiendelea kuandama sekta ya elimu. Licha ya serikali kutoa hakikisho kwamba kila kitu ki shwari, uchunguzi wa Taifa Leo umebaini kuwa, shule nyingi katika sehemu tofauti nchini bado hazijajitayarisha kukabiliana na maambukizi ya ugonjwa wa corona. Kiwango cha maambukizi ya virusi hivyo nchini kingali zaidi ya asilimia tano. Katika baadhi ya maeneo, shule zina miundomsingi duni, uhaba wa walimu, ukosefu wa fedha kuziwesha kuendesha shughuli zake za kila siku na mafuriko makubwa. Kwa mfano, katika Kaunti ya Baringo, hatima ya zaidi ya wanafunzi 4,000 haijulikani kutokana na ongezeko la visa vya ukosefu wa usalama. Zaidi ya visa kumi vya mashambulizi vimeripotiwa katika eneo la Baringo Kusini kwa mwezi mmoja uliopita, ambapo watu wawili waliuawa.Miongoni mwa shule za msingi zilizoathirika ni Mukutani, Arabal, Kapindasum, Kasiela, Sinoni, Chebinyiny, Chemorong’ion, Noosukro, Sokotei na Kiserian katika eneo la Baringo Kusini. Zingine ni Kagir, Yatya, Chemoe, Chepkesin, Barketiew, Kesumet, Kosile, Kapturo na Ng’aratuko katika eneo la Baringo Kaskazini.Hayo yanatokea wakati waziri wa Elimu, Prof George Magoha, anashikilia kuwa walimu wakuu hawapaswi kutoa visingizio vyovyote kuhusu changamoto zinazowaathiri, kwani serikali tayari ishatuma Sh7.5 bilioni kwa shule za msingi na upili za umma kuziwezesha kuendesha shughuli muhimu shuleni mwao bila matatizo yoyote. Wapwani kukosa maji huku miradi ya Sh70b ikikwama WAKAZI wa Mombasa, Kwale na Kilifi wataendelea kukabiliwa na uhaba wa maji baada ya miradi mitatu mikuu ya maji yenye thamani ya karibu Sh70 bilioni kukwama. Licha ya kuwa na uungwaji mkono kutoka kwa Rais Uhuru Kenyatta, miradi hiyo ilikosa kuanza kwa wakati kwa kukosa ufadhili wa kutosha na mivutano kuhusu malipo ya fidia. Mradi wa Mzima Spring II wenye thamani ya Sh35 bilioni, mradi wa Bwawa la Mwache wenye thamani ya Sh20 bilioni na kiwanda chenye thamani ya Sh16 bilioni, ilitarajiwa kusuluhisha matatizo ya maji yanayokabili kaunti hizo tatu. Bwawa la Mwache lililopangiwa kuanza kujengwa mapema mwaka huu, limekumbwa na mizozo huku familia 2,452, taasisi nane za kijamii na umma zinazotazamiwa kufidiwa zikipanga kushtaki Tume ya Ardhi Nchini (NLC) kwa kutathmini mali yao isivyofaa na kuwalipa fidia duni. Wakazi hao walishutumu NLC kwa kuwashawishi kukubali fidia ya Sh120,000 kwa kila ekari badala ya Sh350,000 jinsi ilivyoafikiwa hapo mbeleni. “Hakuna maafikiano kati ya muuzaji na mnunuzi wa kujitakia kwa hiari na tunashinikizwa kufanya wanavyotaka, jambo ambalo ni la kusikitisha mno,” alisema mkazi kwa jina Uchi Mwero. Gavana Salim Mvurya alisema wamekubaliana kuwasilisha kesi dhidi ya NLC kupitia njia mbalimbali wanazoweza ili kuhakikisha raia wanapata wanachostahili. Alisema kuwa takriban wakazi 609 walioathiriwa miongoni mwa 624 katika eneo la ujenzi wa miradi hiyo linalozozaniwa la Fulugani, walishinikizwa kutia saini kiwango hicho duni cha fidia pasipo hiari yao. Aidha, alieleza kwamba kundi lingine la wahasiriwa 736 katika eneo hilo walilazimishwa vilevile kutia saini malipo hayo duni.Kwingineko, wakazi katika vijiji kadhaa katika Kaunti Ndogo ya Kajiado ya Kati, wameachwa bila la kufanya baada ya maeneo hayo kukumbwa na mafuriko. Mafuriko hayo yaliyotokea Jumamosi yalisomba daraja kadhaa na kuharibu barabara kiasi cha kutopitika. Kutokana na mafuriko hayo, wakazi wa vijiji vya Torosei na Olongosua hawawezi kufika katika mji wa Illbisil kukunua vyakula na bidhaa nyingine muhimu kutokana na kiwango kikubwa cha maji kilicho kati ya maeneo hayo mawili. Wanahofia huenda hali ikadorora zaidi, hasa baada ya barabara na daraja kuharibiwa.Wale waliokuwa mjini humo walilazimika kulala huko, huku watu waliokuwa wameenda katika soko la Torosei wakishindwa kurejea majumbani mwao.Wengine walikesha usiku kucha katika magari yao baada ya madaraja kusombwa. Wanawake ndio walioathiriwa zaidi, hasa walio na watoto wachanga.“Tulilala kwenye magari chini ya baridi kubwa. Hatungeweza kurejea Torosei kutokana na hali mbaya ya barabara. Hatukula chalula chochote,” akasema Bi Jane Kores. Wanafunzi 604, 031 kujiunga na mafunzo ya kiufundi VYUO vya mafunzo ya kiufundi vitasajili wanafunzi wote 604,031 waliokosa kupata alama ya kujiunga na vyuo vikuu ya C+.Waziri wa Elimu, Profesa George Magoha alisema kwamba, wanafunzi wote watasajiliwa katika taasisi hizo. “Taasisi ya kuteua wanafunzi wa vyuo vikuu na vyuo vya mafunzo (KUCCPS) imetambua vyuo vikuu 10, vyuo na taasisi za mafunzo anuai ambazo ziko na nafasi za kutosha wanafunzi wote. Taasisi hizi zote zimeelezea uwezo wao kabla ya zoezi la kuchagua watahiniwa wa KCSE mwaka huu,” alisema Magoha. Alisema shirika hilo linazungumza na mashirika ya kusimamia elimu; Tume ya Elimu ya juu (CUE) na Mamlaka ya Vyuo Anuai (TVETA) ili kuhakikisha taasisi zote zimejiandaa kuwasajili wanafunzi hao kwa mujibu wa azma la serikali la kutoa elimu bora. Ni wanafunzi 143, 140 waliopata alama za kuwawezesha kujiunga na vyuo vikuu nchini ikilinganishwa na 125, 746 mwaka 2019. “Nawahakikishia wanafunzi ambao watapata matokeo ya leo kwamba, wana kila sababu ya kuwa na matumaini siku za usoni,” alisema Magoha. Kwa mujibu wa wizara ya elimu, idadi ya vyuo vya kiufundi nchini imeongezeka kutoka 52 mnamo 2013 hadi 233 mwaka huu.Serikali imekuwa ikihimiza wanafunzi wajiunge na taasisi za mafunzo ya kiufundi kuhakikisha kila mmoja anasomea taaluma yake. Shule za Pwani zakosa kung’aa KCSE SHULE za Pwani zilikosa kung’aa katika matokeo ya Mtihani wa Kitaifa wa Shule za Upili yaliyotangazwa jana. Katika orodha ya watahiniwa 15 bora iliyotangazwa na Waziri wa Elimu, Prof George Magoha, hapakuwa na mwanafunzi yeyote kutoka kaunti za Pwani. Vile vile, orodha ya watahiniwa 10 walioteleza katika matokeo ya Mtihani wa Kitaifa wa Shule za Msingi (KCPE) miaka minne iliyopita kisha wakabobea katika KCSE ya 2020, haikuwa na yeyote kutoka Pwani. Kwa mujibu wa jedwali la matokeo ya shule za Pwani yaliyokusanywa na Taifa Leo, Assya Abubakar Ali ambaye ni msichana aliyesomea Shule ya Upili ya Sheikh Khalifa Bin Zayed, aliibuka nafasi ya kwanza akiwa na Gredi A ya alama 82. Alifuatwa na Ashraf Mohammed Hassan wa Shule ya Upili ya Memon aliyepata Gredi A ya alama 81, na Sumayya Ahmed Mohammed wa Shule ya Upili ya Qubaa Muslim ambaye pia alipata alama sawa na hizo.Kitaifa, mwanafunzi aliyeibuka nafasi ya kwanza, Simiyu Robin Wanjala, mwanafunzi wa kiume aliyesoma katika Shule ya Upili ya Murang’a, alipata Gredi A ya alama 87.3. Orodha ya 15 bora kitaifa ilifungwa na Buluma Daizy Nerima, mwanafunzi wa kike aliyepata Gredi A ya alama 86.9.Matokeo yaliyokusanywa na Taifa Leo, yalionyesha kuwa shule za kibinafsi za Pwani ndizo zilizotoa wanafunzi wengi waliopita mitihani hiyo. Katika mahojiano na Taifa Leo, baadhi ya wanafunzi waliopata matokeo bora Pwani walieleza furaha yao huku wakiwa na matumaini kuhusu maisha yao ya usoni. Nasia alisema kuwa alifanya bidii katika masomo yake na kuhoji kuwa ushirikiano mzuri baina ya walimu, wazazi na wanafunzi wenzake ulichangia kupata matokeo mazuri. “Sikuwa natarajia kupata alama nzuri hivi kwani nilipata alama ya B kwenye mtihani wa majaribio. Lakini namshukuru Mungu kwa matokeo mazuri,’ alisema. Alisema kuwa angependa kusomea udaktari katika Chuo Kikuu cha Nairobi.Ingawaje ugonjwa wa corona ulikatiza masomo shuleni kwa muda mrefu, msichana huyo alisema kuwa alifanya bidii hata akiwa nyumbani. “Hii ilihakikisha kuwa nimesoma na kuwa tayari kufanya mtihani.Ninashukuru wazazi wangu kwa kufanya bidii kuhakikisha kuwa nilipata muda wa kutosha wa kusoma wakati wa likizo ndefu ya corona,” akasema. Walioteleza KCPE wawika katika KCSE BAADHI ya wanafunzi ambao walipata alama za chini katika mtihani wa KCPE mnamo 2016 ni kati ya wale waliong’aa kwenye mtihani wa KCSE uliotolewa jana na Waziri wa Elimu, Profesa George Magoha. Wanafunzi hao ambao pia walijiunga na shule za kaunti ambazo si za hadhi ya juu, sasa watajiunga na vyuo vikuu baada ya kupata alama ya C+. Isitoshe baadhi ya wanafunzi hao walipata chini ya alama 200 lakini wakajikaza masomoni na kuibuka kidedea. Abdullahi Daud Maalim aliyepata alama 136 pekee katika mtihani wa KCPE 2016, alishangaza baada ya kupata alama ya C+. Maalim alikuwa akisomea shule ya upili ya Ademasajida katika Kaunti ya Wajir. Musharaf Kerow Adan kutoka Shule ya sekondari ya Mandera pia alipata alama ya C+ japo katika mtihani wa KCPE alipata alama 140 pekee. “Matokeo haya ya wanafunzi waliofanya vibaya KCPE na wakafuzu kujiunga na vyuo vikuu ni ishara kwamba mpango wa serikali wa wanafunzi wote kujiunga na shule za upili umefanikiwa. Tukiendelea na mpango huu tutawanusuru wanafunzi wengi waliodhaniwa hawatapata matokeo mema kwa kufeli KCPE,” akasema Prof George Magoha akitangaza matokeo hayo. Aidha baadhi ya shule zilizowasajili wanafunzi wenye alama za chini na kung’aa kwa KCSE ni Kaaga Girls ambayo ilikuwa na alama ya 73.98 kutoka 22.38, St Joseph Kitale 71.57 kutoka 21.22, Kisasi 68.25 kutoka 20.43, Oriwo ilipata alama 78.72 kutoka 31.07 na Riokindo 65.23 kutoka 18.13.Shule nyingine ni St Joseph Rapogi (77.78), Light Academy (76.74), Moi Gesusu (70.89), Saye (70.09), Wiobiero (70.04)), Chuka (69.24), Strathmore (69.57) Bushra (63.51) na Mahiga Girls (63.95) Watahiniwa watumia mbinu mpya za wizi KCSE BARAZA la Kitaifa la Mitihani (KNEC) limefutilia mbali matokeo ya wanafunzi 287 kwenye Mtihani wa Kidato cha Nne (KCSE) mwaka uliopita, baada yao kupatikana wakitumia mbinu mbalimbali za kushiriki kwenye udanganyifu. Hata hivyo, idadi hiyo ilipungua pakubwa ikilinganishwa na 2019, ambapo jumla ya visa 1,039 viligunduliwa.Kulingana na Waziri wa Elimu, Prof George Magoha, baadhi ya visa vilihusisha walimu kutumia simu zao kupiga picha mitihani na baadaye kutuma maswali kwa wanafunzi. Baadhi ya mbinu zilizotumika kuendeleza udanganyifu huo ni matumizi ya vifaa visivyoruhusiwa kwenye vyumba vya mitihani, matumizi ya simu, watu kuwafanyia wale wengine kati ya zingine. Profesa Magoha alisema walinasa jumla ya simu 45 za rununu ambazo zilitumika kushiriki udanyanyifu, ikilinganishwa na 47 mnamo 2019.Watu 211 ndio walipatikana wakitumia vifaa ambavyo haviruhusiwi kwenye vyumba vya mitihani. Ili kukabili maovu hayo, waziri alisema wanalenga kuanzisha mfumo mpya wa kiteknolojia, ambapo yeyote atakayefungua karatasi za mtihani kabla ya muda uliopangwa atanaswa mara moja kupitia alama zake za vidole. “Tunashirikiana na Wizara ya Habari, Mawasiliano na Teknolojia (ICT) kuweka mfumo wa kiteknolojia ambapo itakuwa rahisi sana kuwanasa wale wanaofungua karatasi za mitihani bila idhini,” akasema. Kwale huwa ni miongoni mwa kaunti ambazo hutajwa mara kwa mara kuwa na idadi kubwa ya wasichana wanaoshika mimba wakiwa wangali wanafunzi wa shule za msingi na upili. Kwa upande mwingine, kaunti ambazo ziliibuka kuwa na pengo kubwa la idadi ya wavulana kuliko wasichana ni Mandera, Wajir, Garissa, Turkana na Homa Bay.Waziri aliagiza maafisa kuchunguza chanzo cha hali hiyo. Kulikuwa na watahiniwa 380,327 wa kiume na 366,834 wa kike. Bandari: Wachukuzi watoa masharti kwa serikali MUUNGANO wa wamiliki wa kampuni za uchukuzi nchini (KTA), imetoa masharti yanayofaa kutimizwa na serikali kwanza kabla ya kuanza shughuli za kusafirisha mizigo kutoka bandari mpya ya Lamu hadi sehemu nyingine za nchi na mataifa jirani. Serikali ilitangaza kufunguliwa rasmi kwa bandari ya Lamu ifikapo Mei 30 ilhali meli ya kwanza ya mizigo ikitarajiwa kutia nanga kwa mara ya kwanza katika historia bandarini humo kufikia Mei 20 mwaka huu. Akizungumza wakati alipoandamana na wadau mbalimbali kuzuru bandari ya Lamu kutathmini maendeleo eneo hilo, Afisa Mtendaji wa KTA nchini, Bw Dennis Ombok, alisema ipo haja ya serikali kuimarisha usalama kwenye barabara mbalimbali za Lamu, Tana River, Garissa na sehemu zingine za kaskazini mwa Kenya wakati bandari hiyo itakapofunguliwa mwezi huu. Barabara za Lamu, ikiwemo ile ya Lamu-Witu-Garsen, Lamu-Tana River-Garissa-Nairobi na nyinginezo zilizoko kaskazini mwa Kenya, kwa miaka mingi zimeshuhudia mashambulizi ya Al-Shabaab, ambapo madereva wa magari ya uchukuzi, abiria wa mabasi ya usafiri wa umma, wale wa magari ya kibinafsi na hata walinda usalama wakiishia kufariki au kujeruhiwa. Bw Ombok alisema ili kuwaruhusu madereva wa malori na matrela kuanza kazi ya uchukuzi kutoka bandari ya Lamu, lazima serikali iwahakikishie usalama wao. Bw Ombok pia aliiomba serikali kupunguza bei ya mafuta, ikiwemo petroli na dizeli hasa kwa madereva wa malori na matrela zitakazokuwa zikisafirisha mizigo kutoka bandari ya Lamu hadi maeneo mengine nchini na kimataifa. Alitaja suala la kodi inayotozwa kontena na mizigo mingine pia kupunguzwa ili kuwapa moyo wachukuzi kuendeleza kazi zao kwenye bandari hiyo mpya. Pia aliiomba serikali kupunguza bei ya vipuri vya magari, ikiwemo magurudumu na vifaa vingine hasa kwa wamiliki wa magari hayo ya uchukuzi watakaokuwa wakihudumu kwenye barabara za Lamu.Kwa upande wake, Kamishna wa Kaunti ya Lamu, Irungu Macharia alisema serikali imefanya kila jitihada kuhakikisha Lamu iko na usalama wa kutosha. Alisema maafisa wa polisi na jeshi (KDF) wamesambazwa kila mahali, barabarani, vichochoroni, msituni, angani na baharini katika harakati za kudhibiti usalama eneo hilo.Aliwataka wadau wote kuondoa hofu kwani usalama wao umelindwa vilivyo. Shule ya Kapsabet Boys ilishuka kwa kushikilia nafasi ya tatu mwaka uliopita, ikilinganishwa na 2019, ambapo iliorodheshwa ya pili. Kwenye matokeo hayo yaliyotolewa jana na Waziri wa Elimu, Profesa George Magoha, mwanafunzi Simiyu Robin Wanjala kutoka Shule ya Murang’a High aliibuka bora nchini kwa kuzoa alama ‘A’ ya pointi 87.344. Shule zilizokosa kuwika mwaka huu licha ya kuwa miongoni mwa shule kumi bora nchini 2019 ni Kisima Mixed, MaryHill Girls, Strathmore School na Moi High School, Kabarak. Akitangaza matokeo hayo, waziri alisema yaliimarika pakubwa licha ya wanafunzi kuufanya mtihani huo chini ya mazingira magumu kutokana na janga la virusi vya Corona. Kijumla, wanafunzi 143,140 walipata alama ya C+ kwenda juu, na hivyo kujishindia nafasi ya kujiunga na vyuo vikuu vya umma. Mnamo 2019, wanafunzi 627 ndio walifanikiwa kupata alama ya ‘A.’ Kwenye mtihani huo, matokeo ya masomo 19 yaliimarika, ikilinganishwa na 2019, ambapo ni matokeo ya masomo 16 yaliyoimarika. Hakukuwa na mabadiliko yoyote kwenye matokeo ya masomo mawili. Miongoni mwa wale waliokuwepo kwenye hafla hiyo iliyofanyika katika makao makuu ya Baraza la Kitaifa la Mitihani (KNEC) ni Afisa Mkuu Mtendaji wa Baraza la Kuwajiri Walimu (TSC), Bi Nancy Macharia, Kaimu Afisa Mkuu Mtendaji wa KNEC, Bi Mercy Karogo, mwenyekiti wa Kamati ya Bunge kuhusu Elimu, Bi Florence Mutua (aliye Mwakilishi wa Wanawake, Busia) kati ya wengine. Bi Macharia aliwashukuru walimu kwa kujitolea pakubwa kusimamia mtihani huo licha ya wengi wao kuathiriwa na virusi vya corona. Alisema kuwa kufikia sasa, walimu 151,494 wamepewa chanjo dhidi ya virusi hivyo, hilo likiwa karibu nusu ya walimu kote nchini. Kama mtangulizi wake Dkt Fred Matiang’i, Prof Magoha alitoa matokeo hayo bila ya mbwembwe na matumbuizo kutoka kwa kwaya mbalimbali, kama ilivyokuwa miaka ya awali. Wachina wabadilisha mwelekeo na kufuatilia zaidi lugha za Afrika kikiwemo Kiswahili Hivi karibuni chuo kikuu cha Lugha za Kigeni cha Beijing BEWAI kilifanya mashindano makubwa yaliyowashirikisha wanafunzi wanaosomea lugha mbambali za Afrika katika vyuo vikuu mbalimbali nchini China, zikiwemo Kiswahili, Kihausa na Kiamhara. Lengo la mashindano haya ni kukuza uelewa wa Wachina juu ya utamaduni, Jiografia, siasa na hata mambo ya kijamii kwa ujumla ya watu wa Afrika. Mashindano haya yanatupa funzo moja, kwamba hakuna lugha au utamaduni wowote ulio bora kuliko mwingine. Kwenye mashindano hayo wanafunzi wengi wachina walikuwa ni wale wanaosomea lugha ya Kiswahili. Hivi sasa nchini China lugha ya Kiswahili imekuwa ikifundishwa katika vyuo vikuu zaidi ya saba vilivyopo katika mikoa mitano ambapo nikivitaja kwa uchache kuna chuo kikuu cha mawasiliano cha Beijing, chuo kikuu cha lugha cha Shanghai, Chuo kikuu cha lugha za kigeni cha Beijing, na chuo kikuu cha lugha cha Tianjin. Kiswahili ikiwa ni lugha inayokadiriwa kuzungumzwa na watu zaidi ya milioni 100 duniani, imejijengea umaarufu wake nchini China. Mbali na kufundishwa vyuoni, hivi sasa lugha hii imekuwa ikitumika kwenye makampuni mbalimbali yanayojihusisha na lugha ya Kiswahili, yakiwemo Redio China Kimataifa, kampuni ya Startimes, pia kazi za Kiswahili zimekuwa zikitafsiriwa kwa Kichina na za Kichina kutafsiriwa kwa Kiswahili. Kutokana na maendeleo ya kijamii ya hali ya juu, wanafunzi wengi wa China huwa wanaelekeza macho yao zaidi kwenye vyuo vikuu vya Marekani na Ulaya kwa ajili ya masomo yao ya elimu ya juu, lakini baadhi ya wanafunzi Wachina wamebadilisha mwelekeo huo na sasa kupata mafunzo yao katika nchi za Afrika. Katika siku za hivi karibuni idadi ya wanafunzi Wachina wanaokwenda kupata elimu yao ya juu katika nchi za Afrika inazidi kukua siku hadi siku. Ingawa ongezeko hilo sio kubwa sana, lakini kitendo cha kuongezeka kinaashiria kwamba wanafunzi wengi zaidi wa China wanatambua lugha mbalimbali za Afrika. Kutokana na ushirikiano kati ya China na Afrika, hususan katika masuala ya biashara na kiutamaduni, China imekuwa ikikaribisha lugha za Afrika hasa Kiswahili. Hivi sasa kuna wachina wengi waliopo katika nchi za Afrika zinazozungumza Kiswahili, zikiwemo Tanzania, Kenya, Uganda, Malawi, Zambia kaskazini, Msumbiji, Mashariki mwa DRC, Rwanda, Burundi, Somalia na visiwa vya Comoro. Ndio maana lugha hii imepewa uzito mkubwa kwasababu inachangia maendeleo ya pande mbili. Katika mwaka 2012, mwanafunzi mmoja wa China aliyejifunza Kiswahili, Shen Yuning, alipotangaza kwamba ana mpango wa kukusanya maneno kwa ajili ya kamusi ya Kiswahili-Kichina, marafiki zake wengi walidhani kwamba labda anatania. Na tokea atoe tangazo hilo Disemba mwaka huo, Shen alikuwa amekusanya karibu maneno 5,000, ambapo hatimaye alipata maneno 25,000 huku akifanya kazi kwa saa 15 kwa siku nchini Kenya na Tanzania akisaidiwa na Waafrika. Shen Yuning pia alishirikiana na wanafunzi wa chuo cha Habari cha Zanzibar. Mbali na Kiswahili kufuatiliwa kwa karibu nchini China, lakini hata Kichina pia kimekuwa na soko kubwa sasa katika nchi za Afrika. Taasisi za Confucius ambazo zinatoa mafunzo ya lugha ya Kichina na kufunza utamaduni wa China, zimewasaidia sana wanafunzi wa Afrika kuwa karibu na utamaduni wa China pamoja na kujifunza Kichina sanifu “Mandarin”. Taasisi zaidi ya 20 za ina hii zipo katika Afrika, zikitoa kozi za lugha na mihadhara, maonesho n.k. Lugha ni muhimu kwa mawasiliano, na kutokana na urafiki kati ya China na Afrika Mashariki, tunatarajia kupitia lugha ya Kiswahili ambayo ndio kubwa zaidi katika Afrika pamoja na Kichina, pande mbili zitaongeza ushirikiano na kuwasiliana kwa urahisi zaidi katika masuala ya kidiplomasia, kibiashara, kiutamaduni na kijamii. Pia kama ilivyo kwa wazungumzaji wa Kiswahili wanavyofuatilia kazi za Sanaa za China kupitia lugha, tunatarajia na wazungumzaji wa Kichina pia watafuatilia kazi za Sanaa za Kiswahili baada ya kutafsiriwa kutoka Kiswahili kwenda Kichina. Hakimu atoa uamuzi wake kwa Kiswahili sanifu HAKIMU wa Mahakama wa Shanzu, Mombasa ameweka historia mpya kwa kutoa uamuzi wa kesi kwa kutumia lugha ya Kiswahili. Ni desturi ya mahakama za hapa nchini kwa majaji na mahakimu kuandika kesi zao kwa kutumia Kiingereza lakini Hakimu Mwandimizi Mkuu David Odhiambo ameweka rekodi mpya wakati wa kesi ya mtu aliyeshtakiwa kwa shtaka la unajisi. Katika kesi hiyo, Bw Kai Hanjari Murira alishtakiwa kwa kosa la kujaribu kunajisi mtoto mwenye umri wa miaka 14. Baada ya kusikiza pande zote mbili, Hakimu Odhiambo alibaini kuwa mshukiwa ndiye aliingia kwa chumba cha mlalamishi kwa nia ya kumnajisi. Bw Odhiambo alianza kutoa hukumu yake kwa kutaja wimbo wa ‘Kadzora’ wa mwimbaji mashuhuri wa mtindo wa Bango Mzee Ngala, unaoeleza juu ya utamu wa Kadzora ambayo ni kitoweo cha nyama ya panya inayoliwa kwa baadhi ya jamii za Pwani. Ijapokuwa mnyama huyo ni kitoweo kwa baadhi ya jamii, kwa upande mwingine huwa ni kero kwa jamii nyingine kwa kuharibu mimea. Hakimu huyo alitumia simulizi hilo kueleza kuwa hata kama kitu kinaoenakana kuwa kitamu, haimaanishi kinafaa kuliwa. “Vile vile maishani kuna vyakula ambavyo huonekana vitamu lakini punde tu tunavyoala vinaleta madhara aidha kwa sababu hatufai kuvila ama ni vya wenyewe na havijaiva,” alisema Bw Odhiambo. Mahakama iliiambiwa kuwa kisa hicho kilitokea mnamo Aprili 5, 2019, akiwa maeneo ya Kijiweni, katika kaunti ndogo ya Bamburi. Mshukiwa anakabiliwa na shtaka mbadala ya kufanya kitendo kisichofaa na mtoto mdogo kinyume cha Sehemu ya 11(1) ya Sheria ya Ngono. Bw Munira hata hivyo alikanusha mashtaka dhidi yake alipofikishwa mahakamani kwa mara ya kwanza miaka miwili iliyopita. Mvua yazua mafuriko na yaletea wakazi hasara MAFURIKO makubwa yaliendelea kushuhudiwa katika sehemu mbalimbali nchini, hali ambayo imesababisha uharibifu wa miundomsingi na kuwaacha Wakenya wengi bila makao. Jijini Nairobi, wakazi jana waliamkia misongamano ya magari baada ya mvua kubwa kunyesha usiku kucha hapo Jumapili.Baadhi ya magari yalianguka kwenye mitaro ya barabara zinazoendelea kujengwa, huku baadhi ya wakazi wakilalamika kupitia barabara zilizojaa maji wakielekea kazini mwao. Katika kaunti ya Baringo, mamia ya familia katika vijiji vya Sintaan, Majindenge na Loboio eneo la Baringo Kusini waliachwa bila makao, baada ya nyumba zao kusombwa na mafuriko kutokana na mvua kubwa inayoendelea kunyesha eneo hilo. Mafuriko hayo yalitokea baada ya mito Perkerra na Loboi kuvunja kingo zake na kuyafanya maji kuelekea katika makazi yaliyo karibu. Bi Mary Lenaseku, ambaye ni mkazi kutoka eneo la Sintaan, alisema kuwa baadhi ya wakazi bado wanakadiria hatua watakazochukua baada ya kuathirika. Wengine wamelazimika kutafuta hifadhi katika maeneo ya juu kama Marigat.Katika Kaunti ya Homa Bay, familia 170 zimeachwa bila makao kwa siku tatu zilizopita kutokana na mvua kubwa inayoendelea kunyesha.Kamishna wa kaunti hiyo, Bw Moses Lilan, alisema wamewashauri watu walioathiriwa kwenda katika maeneo ya juu. Kenya yasitisha safari za ndege Somalia KENYA Jumatatu ilisitisha safari za ndege kwenda na kutoka Somalia kuashiria kuwa uhusiano kati ya mataifa hayo haujarejelewa ilivyotangazwa wiki jana. Kulingana na notisi kutoka kwa Mamlaka ya Safari za Angani Kenya (KCAA) ndege za kuelekea au kutoka Somalia hazitahudumu kwa kipindi cha miezi mitatu, kuanzia jana. Ni ndege zinazosafirisha misaada ya vyakula na dawa pekee ndio zitaruhusiwa nchini Kenya, mamlaka ya KCAA ilifafanua. Asasi hiyo haikutoa sababu ya hatua hiyo lakini ikasema kumekuwa na agizo la kuiusalama kutoka serikali kwamba idhibiti usafiri wa anga kati ya nchini hizo mbili.. Uamuzi huo wa KCAA unamaanisha kuwa hata ndege za kukodiwa hazitaruhusiwa kusafiri hadi Somalia. “Hata hivyo, ndege kutoka Somali, zinazopitia anga ya Kenya kuelekea mataifa mengine hazitaathiriwa na agizo hili,” itasema taarifa kutoka kwa mamlaka hiyo. Vile vile, agizo hilo halitaathiri safari za ndege za kijeshi ambazo hazisimamiwi na mamlaka ya KCAA. Tangazo hilo lilitokea wakati ambapo Rais wa Somalia Mohamed Farmaajo alikuwa akisafiri kupitia anga ya Kenya akiwa njiani kuelekea Uganda kuhudhuria hafla ya kuapishwa kwa Rais Yoweri Museveni. Hatua hiyo, ya kuzimwa kwa safari za ndege kati ya Kenya na Somalia inaathiri juhudi za kurejesha uhusiano wa kidiplomasia kati ya mataifa hayo mawili. Wiki iliyopita Balozi maalum wa Qatari Mutlaq al-Qahtani aliingilia kwa nia ya kurejelewa kwa mahusiano ya kidiplomasia kati ya mataifa hayo mawili. Hii ni baada ya Somalia kukubali kufungua afisi yake ya kibalozi iliyofunga baada ya kukerwa na kile ilichotaja kama hatua ya Kenya kuingilia masuala yake ya ndani. Waliong’aa KCSE wasimulia madhila waliyopitia BAADHI ya wanafunzi waliong’aa kwenye mtihani wa KCSE mwaka jana walivumilia matatizo tele ikiwemo kutumia choo kusoma na vitisho vya usalama. Mwanafunzi bora wa pili nchini kwenye mtihani huo Alan Wasonga alivumilia matatizo tele mtaani Kibera na kulazimika kuingia chooni kusoma shule zilipofungwa kwa sababu ya janga la corona. Aidha kutokana na umaskini mkubwa wa familia yake, Wasonga aliyekuwa akisomea shule ya upili ya Agoro Sare alilazimika kulala kwenye kochi kila usiku. Japo alikuwa akipata muda mzuri wa kusoma akiwa shuleni, mtaani Kibera alilazimika kuhepa na kusoma kwa kuingia chooni kwa kuwa mamake hakutaka taa iwe ikiwaka wakati wenzake walikuwa wamelala. “Mimi ni mshonaji nguo Kibera na wakati mwingine huwa ninafika nyumbani saa nne usiku nikiwa na uchovu mwingi. Baada ya kuwapikia huwa naenda kulala hadi siku inayofuatia,” akasema Bi Oloo. Mwanafunzi mwengine aliyeng’aa katika KCPE ni Brian Peter kutoka Kaunti ya Vihiga nusra asijiunge na shule ya upili kutokana na ukosefu wa karo. Bw Peter ambaye aliibuka wa kwanza katika shule ya wavulana ya Hobunaka na wa pili katika kaunti hiyo, alisema kuwa japo mwanzoni aliitwa katika shule ya upili ya Shimo la Tewa, alikosa kujiunga nayo kwa sababu ya ukosefu wa karo. Licha ya kutoka shule isiyofahamika, mwanafunzi huyo alipata alama A ya alama 82. Babake Livingstone Omuhindi alifichua kuwa usimamizi wa shule hiyo uliafikia uamuzi wa kumsaidia kwa kufuta karo ya shule aliyodaiwa. Katika Kaunti ya Kakamega, Collins Otema ambaye aliacha masomo na kurejea shuleni kwa muhula wa tatu alishangaza kwa kupata alama ya B+ ya alama 64 . Bw Otema alikuwa akisoma katika Shule ya Upili ya St Joseph Shibale. Naye wanafunzi bora wa kike katika Kaunti ya Mandera Rahma Ibrein amesema kwamba kung’aa kwake kunatokana na bidii licha ya kukosa shule mara kadhaa kutokana na ukosefu wa usalama. Bi Rahma alikuwa mwanafunzi wa Shule ya Upili ya Takaba na alisema kuwa walikuwa wakikabiliwa na uhaba wa walimu lakini akawajibika kwa kutia bidii na kufuzu vyema katika mtihani wake. Alipata alama ya B+ katika mtihani huo. “Kupata alama kama hizi katika kaunti ya Mandera si jambo rahisi. Hatuna walimu wa kutosha katika shule na mazingira ya masomo huwa hayaridhishi kama maeneo mengine nchini,” akasema. Bi Rahma alifichua kwamba aliamua kutia bidii kwa kushirikiana na wanafunzi wengine kutoka shule ambazo huwa zina utulivu wakati wa mtihani. “Nimekuwa nikiomba na wazazi wangu walinipa motisha unaohitajika ili kung’aa kwenye masomo yangu. Bidii na subira tena imani kwa mwenyezi mungu zimenisaidia,” akaongeza. Aidha, wanafunzi kutoka shule zinazopatikana katika kaunti za Elgeyo Marakwet na West Pokot walifanya vizuri katika mtihani wao licha ya kaunti hizo mbili kukabiliwa na utovu wa usalama. Baadhi ya shule hizo ni Tot, St Augustine Kapyego na Kamalei ambapo wanafunzi walisitisha masomo yao kwa siku kadhaa kutokana na uvamizi wa majangili. Waibuka wa kwanza Nyeri licha ya kuwa ni zeruzeru WANAFUNZI wawili wa kike zeruzeru kutoka familia moja ni kati ya waliong’aa katika mtihani wa KCSE mwaka jana na mwaka huu, licha ya jamii kuwataja kama waliolaaniwa katika kijiji cha Thogori, Kaunti ya Nyeri. Mama ya wasichana hao pamoja na ndugu yao, Regina Mwangi alisimulia kuwa jamii ilimgeuka kwa kuwa wote walikuwa zeruzeru.Hata hivyo, alijiliwaza akisema matokeo ambayo wamekuwa wakipata katika mitihani ya kitaifa yamekipa kijiji hicho sifa na kumfariji moyoni. “Watu walitudharau na kusema tulikuwa wanachama wa kundi la watu wanaomwabudu shetani. Nafurahia sana matokeo ya watoto wangu,” akasema Bi Mwangi. Katika matokeo yaliyotolewa Jumatatu, mmoja wao, Caroline Mugo aliibuka mwanafunzi bora katika Kaunti ya Nyeri kwa kupata A- ya alama 76 na akawa katika nafasi ya 13 kitaifa. Bi Mugo aliiga mfano wa dadake Eveline Wambui, ambaye pia aliongoza katika KCSE mnamo 2019, wote wakiwa walisomea katika shule ya upili ya Wasichana ya Mahiga. Mnamo 2012, mwanawe wa kiume ambaye pia ni zeruzeru alikuwa kati ya wanafunzi waliong’aa baada ya kupata alama ya B+ katika Shule ya Wavulana ya Nkubu. Alijiunga na Chuo kikuu cha Kenyatta.Wasichana hao walikiri kwamba maumbile yao yamekuwa yakiwaletea kejeli. KCSE: Tana River yachechemea KAUNTI ya Tana River imekamilisha miaka 30 bila kuwa na mtahiniwa yeyote wa Mtihani wa Kitaifa wa Shule za Upili (KCSE) aliyefanikiwa kupata alama ya A. Shule tatu ambazo zilikuwa zikiwika katika eneo hilo, ambazo ni Shule ya Upili ya Tarasaa, Shule ya Upili ya Wasichana ya Ngao na ile ya wavulana ya Hola, zimekuwa zikipata matokeo mabaya katika miaka ya hivi majuzi. Shule za Kaunti Ndogo ambazo zilikuwa zikisifika miaka ya zamani kama vile ya wasichana ya Mau Mau Memorial na ya wavulana ya Tarasaa, ambayo ina umaarufu kwa kutoa wasomi kama vile Dkt Patrick Lumumba, zilipata alama wastani ya 3.0 na 2.7 mtawalia. Mwalimu Mkuu wa Hola, Bw Stanley Moto, alisema kuna utovu wa nidhamu na watoto hawajajitolea kimasomo.“Wanafunzi wako tayari kupiga walimu na kupinga sheria za kusimamia shule. Kila mara huwa wanataka kwenda nyumbani bila sababu wala ruhusa,” akasema. Kulingana naye, kuna walimu wenye tajriba ya juu katika shule hiyo ambao wana uwezo wa kufunza watoto hadi wapate matokeo bora, lakini wanafunzi wenyewe hawana ari. Mwenyekiti wa shirikisho la wataalamu wa Tana River, Bw Imran Kofa, alisema matokeo mabaya husababishwa na ukosefu wa miundomsingi bora ya elimu na wahudumu wa kutosha wa shule hasa walimu. Mkurugenzi wa Elimu Tana River, Bw James Nyagah, alisema jamii za eneo hilo haijajitolea kukuza desturi inayotoa kipaumbele kwa umuhimu wa elimu.“Wengi wa wazazi hawajali kuhusu elimu,” akasema. Genge laibuka upya nakujeruhi watu 7 mtaani WATU zaidi ya saba walijeruhiwa baada ya genge la wahalifu wenye visu na panga kushambulia wakazi mtaani Bashir, katika Kaunti ya Mombasa. Tukio hilo la usiku wa kuamkia jana limewaacha wakazi wa mtaa huo na viungani mwake kuwa na wasiwasi kwamba huenda wahalifu hao wakarudi tena kuwavamia. Mkuu wa polisi eneo la Nyali, Bw Daniel Mumasaba akithibitisha shambulio hilo, alisema msako umeanzishwa kuwanasa majambazi hao wanaoshukiwa kuwa wanachama wa genge la Wakali Kwanza ambalo limekuwa likiwasumbua wakazi katika maeneo ya Kisauni. Kamishna wa Kaunti ya Mombasa Gilbert Kitiyo alisema washukiwa wawili walikamatwa na wako katika kituo cha polisi cha Kadzandani wakisubiri kufikishwa mahakamani kufunguliwa mashtaka ya wizi na kusababisha vurumai. ‘Tulipata habari kutoka kwa waendeshaji bodaboda kwamba kulikuwa na kundi la vijana ambao walionekana ndani ya shule ya msingi ya Bashir, wanaoshukiwa kuwa na silaha hatari,’ Bw Kitiyo alisema. Aliongeza kuwa operesheni ya polisi kutoka vitengo mbalimbali ilisaidia sana katika kuhakikisha washukiwa hao wamekabiliwa vilivyo kabla wasababishe maafa. Waliokamatwa katika operesheni hiyo ni Bw Brian Teka na Bashora Yusuf, wenye umri wa miaka 17. Polisi walisema washukiwa hao walipatikana na mapanga ambayo walitumia katika uvamizi huo. Taarifa za polisi zinaonyesha kuwa wawili hao awali walimnyang’anya Bw Kennedy Khisa, mkazi wa Nguu Tatu, kiwango cha pesa kisichojulikana kabla ya kumkata kwa panga kwenye paji la uso. Bw Leonard Kai ambaye alipata jeraha mkononi alisema kuwa vijana hao walitekeleza uvamizi huo baada ya kutoka kwenye sala ya jioni ya Waislamu mara tu baada ya Iftar. Kigany aliumia kwenye mkono wake wa kushoto alipojaribu kujikinga ili asikatwe kwenye kichwa. ‘Vijana hao walikuwa zaidi ya 30. Walianza kukata watu kwa panga kiholela. Walianzia eneo la Bashir, ”Bw Kai alisema. Waendesha bodaboda walioshuhudia kisa hicho walielezea hofu yao huku wakitaka vitengo vya usalama kulifuatilia suala hilo ili kuwahakikishia usalama wanapotafuta riziki yao ya kila siku. Vijana hao pia walishambulia gari la kusafirisha tuk-tuk na kuharibu baadhi ya mali hizo.Muuzaji wa maji katika hatua ya kumnusuru Bashir alinyang’anywa simu genge hilo la vijana lilipokuwa likikimbia. Bw Pascal Kahindi alipata jeraha usoni baada ya kupigwa na vijana hao. Bw Daniel Obedi ambaye anafanya kazi ya ulinzi alipata jeraha ya kichwa wakati wa shambulizi hilo. Bi Salma Salim mkazi wa eneo la Bashir huko Kisauni alilalamikia hali duni ya usalama katika eneo hilo. Amevitaka vitengo vya ulinzi kuwahakikishia wakazi usalama. Kumbe maseneta ni wabwekaji wasio na uwezo kung’ata! WABUNGE na maseneta ambao walikuwa wakipiga domo wakitisha kuangusha Mswada wa BBI wameibuka kuwa wabwekaji wasio na uwezo wa kuuma. Kabla ya kura hiyo, wanasiasa hao, wakiongozwa na Seneta wa Siaya James Orengo na Mbunge wa Rarieda Otiende Amollo, walidai kuwa mswada huo ulikuwa kasoro kadha na vipengele vinavyokiuka katiba. Hatimaye walipiga kura ya kuupitisha.Wiki jana wakati wa mjadala kuhusu mswada huo katika seneti, Bw Orengo alichemka kwa hasira akiwakaripia watu aliodai walijaribu kumwelekeza namna ya kuendesha majukumu yake kama seneta. Alishikilia kuwa angeendelea kushinikiza mswada huo ufanyiwe marekebisho bila kuogopa yeyote.“Sijawahi kutishwa tangu nilipoingia katika siasa, kwa sababu nimewaona watu wenye mamlaka wakija na kuondoka. “Baada ya kushauriana kwa kina na kiongozi wa chama changu cha Wiper, Mheshimiwa Kalonzo Musyoka na kwa niaba ya chama hicho na muungano wa Sacred Alliance ninapiga kura ya NDIO,” akasema Bw Wambua, ambaye ni mmoja wa maseneta waliokuwa wamewasilisha maombi kwa afisi ya Spika Kenneth Lusaka wakitaka mswada huo ufanyiwe marekebisho. Licha ya maseneta wengi wa mrengo wa Tangatanga kupinga mswada huo, baadhi yao walikwenda kinyume na msimamo huu na kupiga kura ya NDIO. Wao ni pamoja na; Seneta wa Mandera Mohamed Maalim Mohamud, John Kinyua (Laikipia), Ledama Ole Kina (Narok), Philip Mpaayei (Kajiado) na Seneta Maalum Alice Milgo. Msimamo kama huo wa kuyumba pia ulishuhudiwa wiki jana katika kambi hiyo ya Dkt Ruto ambapo wabunge walioapa kufelisha mswada huo waliupitisha wakitoa mseto wa sababu. Wakiongozwa na Mbunge wa Bahati Kimani Ngunjiri, baadhi ya wandani hao wa Naibu Rais William Ruto, walidai waliamua kuunga mkono mswada wa BBI kwa sababu umependekeza nyongeza za maeneo bunge katika kaunti zao. Mwalimu mkuu wa Shule ya Upili ya Ngoliba iliyoko Thika Mashariki, Bi Esther Kamau alithibitisha kuwa wanafunzi wengi walikosa kufika shuleni huku wakihofia kuvuka hadi upande mwingine hapo kwa mashua kwa sababu mto Thika ulikuwa umevunja kingo zake. “Wazazi wengi wamesema ni hatari kwa watoto kuvuka kwa sababu mto umefurika na kuna viboko hatari wanaopatikana hapo,” alisema Bi Kamau. Alisema wanafunzi na wakazi wa maeneo hayo hulipa ada ya kati ya Sh50 na 20 kuvushwa kutoka upande mmoja hadi mwingine. Chifu wa eneo hilo la Ngoliba Bi Alice Njoki amewashauri wakazi wa pande zote mbili wawe makini sana wanapopitia kwenye daraja hilo. Alieleza ya kwamba wakazi wa maeneo hayo wanakadiria hasara kubwa kwa sababu kwa miezi hiyo michache biashara zao zimeyumba. Alisema licha ya wakazi hao kutoa malalamiko yao kuhusu daraja hilo bado hakuna lolote la maana limefanyika. “Kuna hatari kubwa ya wanafunzi kupitia daraja hilo kwa kutumia mashua kwa sababu mto Thika umefurika kwa sasa kutokana na mvua kubwa inayonyesha,” alisema chifu huyo. Alieleza ya kwamba iwapo mvua kubwa inayonyesha itaendelea kwa wiki kadhaa, bila shaka biashara na masomo yatakwama kwa muda. Alitoa wito kwa afisi ya ustawi wa eneobunge la Thika – NG-CDF – kufanya juhudi kuona ya kwamba daraja hilo linajengwa haraka iwezekanavyo. Wahudumu wa bodaboda wamepata hasara kubwa kwa sababu hawawezi kusafiri hadi ng’ambo ya pili kubeba abiria. Bw George Mutisya anasema biashara ya uchukuzi imeyumba kwa sababu “hatuna kazi ya kufanya kwa wakati huu.” “Tunataka viongozi wanaohusika na urekebishaji wa daraja hilo wafanye hima kuona ya kwamba kazi inaendeshwa mara moja ili shughuli zirejee kama kawaida,” alifafanua Bw Mutisya. 28,000 waliozoa ‘E’ KCSE bado wana fursa ya kufanikwa maishani ZAIDI ya watahiniwa 28,000 walipata alama ya ‘E’ kwenye matokeo ya Mtihani wa Kidato cha Nne (KCSE) mwaka uliopita.Watahiniwa 141 miongoni mwao wanatoka katika shule za kitaifa. Kulingana na Baraza la Kitaifa la Mitihani (KNEC), wavulana wengi walipata alama hiyo ikilinganishwa na wasichana.Hili ni licha ya wavulana kufanya vyema kuliko wasichana katika matokeo ya mtihani huo. 28,000 waliozoa ‘E’ KCSE bado wana fursa ya kufanikwa maishani ZAIDI ya watahiniwa 28,000 walipata alama ya ‘E’ kwenye matokeo ya Mtihani wa Kidato cha Nne (KCSE) mwaka uliopita.Watahiniwa 141 miongoni mwao wanatoka katika shule za kitaifa. Kulingana na Baraza la Kitaifa la Mitihani (KNEC), wavulana wengi walipata alama hiyo ikilinganishwa na wasichana.Hili ni licha ya wavulana kufanya vyema kuliko wasichana katika matokeo ya mtihani huo. Kagwe adai shirika lilitaka kukwepa ushuru wa dawa za HIV WAZIRI wa Afya, Bw Mutahi Kagwe, amesema kuwa Shirika la Amerika la Maendeleo ya Kimataifa (USAID) lilikuwa likijaribu kukwepa kulipa ushuru katika uingizaji za dawa za kukabili makali ya virusi vya HIV. Kumekuwa na mvutano mkali kati ya serikali na shirika hilo kuhusu uingizaji wa dawa hizo nchini, ambazo zimekuwa zikizuiliwa katika Bandari ya Mombasa tangu Januari. Licha ya serikali kutangaza kuondoa hitaji la shirika kulipa Sh45 milioni kama ushuru, ahadi hiyo haijatekelezwa.Kwenye mahojiano jana, Bw Kagwe alisema kuwa baada ya kubaini hayo, serikali imeanza kuweka masharti makali kuhakikisha kuwa mashirika ya misaada yanayohudumu nchini yanaendesha shughuli zake kwa uwazi. “Baada ya uchunguzi wetu, tulibaini kuwa USAID ilikuwa ikiingiza dawa hizo nchini kwa kutumia kampuni ya kibinafsi ya Chemonics. Hicho ndicho kimekuwa chanzo cha mvutano uliopo. Ingawa dawa zinalenga kuwasaidia watu wetu, lazima pawe na uwazi katika taratibu zinazofuatwa kuingiza dawa hizo,” akasema Bw Kagwe. Utata huo unaendelea kuhatarisha maisha ya zaidi ya Wakenya 1.2 milioni ambao hutegemea dawa hizo kupunguza makali ya virusi hivyo.Huku serikali ikishikilia kuwa shirika hilo lilitumia njia za “kijanja” kuingiza dawa nchini, shirika hilo nalo linashikilia kuwa halitakubali dawa hizo zisambazwe nchini na Halmashauri ya Kusambaza Dawa Kenya (Kemsa) kutokana na tuhuma za ufisadi zinazoikabili. Kemsa imejipata katika utata baada ya mabilioni ya pesa kupotea katika hali tatanishi kwenye utoaji kandarasi za ununuzi wa vifaa vya kuisaidia Kenya kukabili virusi vya corona mwaka uliopita. Mwezi uliopita, Bw Kagwe aliliambia Bunge la Taifa kuwa USAID italazimika kusambaza dawa hizo kwa kutumia utaratibu ambao serikali imekuwa ikitumia kusambaza dawa zingi. Wakati huo huo, Bw Kagwe amesema kuwa serikali itaanza mkakati maalum kwa ushirikiano na vyama vya wahudumu wa matatu na wahudumu wa bodaboda kuhakikisha kila mmoja ana bima inayomlinda kuhusiana na masuala kama ajali. Alieleza kuwa Wakenya wengi wamekuwa wakiteseka sana kutafuta matibabu hasa baada ya kupata ajali, kwani wengi huwa hawana bima maalum za afya.Alisema ni kinaya kuwa magari mengi huwa na bima hizo ilhali waendeshaji hawana. Wanafunzi wawili wa MKU wapata ufadhili kwa ubunifu wao kibiashara WANAFUNZI wawili wa Chuo Kikuu cha Mount Kenya (MKU) ni miongoni mwa watu 750 wabunifu wa njia mbalimbali za biashara waliopokea ufadhili wa kujiendeleza. Wanafunzi hao wamenufaika na ufadhili kupitia mpango wa Mbele Na Biz ulioendeshwa na serikali kupitia wizara husika. Bw Christopher Arunga wa somo la biashara MKU, alipokea ufadhili wa Sh3.6 milioni kwa ubunifu wake wa kuunda mtambo wa kutengeneza chakula cha mifugo katika Kaunti ya Kakamega. Naye Kangethe Sylvia Wanjiku ambaye ni mwanafunzi wa maswala ya ununuzi na uuzaji wa bidhaa, alipokea ufadhili wa Sh900,000 kwa ubunifu wake wa kustawisha biashara ya chokoleti katika Kaunti ya Murang’a. Wawili hao walipata ujumbe kutoka kwa afisi kuu ya MKU kuwajulisha kuwa wameteuliwa kuwa miongoni mwa watu wabunifu katika kitengo cha biashara. Wawili hao walipohojiwa walikiri ya kwamba ubunifu wao ulikuwa muhimu kutokana na maono yao ya siku zijazo. Katika ushindani wa kibiashara, watu 11,000 walishiriki huku 750 wakiteuliwa miongoni waliofanikiwa. MKU iko katika mstari wa mbele kuwakuza wanafunzi wanaojihusisha na masomo ya biashara kupitia ubunifu chini ya mwavuli wa Graduate Enterprise Academy (GEA). Lengo la mpango huo ni kuona ya kwamba mwanafunzi yeyote anayepitia chini yao ni sharti awe na ari ya kujitegemea mwenyewe baada ya kukamilisha masomo yake. Hatua hiyo imeiweka MKU kwenye ramani ya masomo kwa sababu wanafunzi wengi kupitia vitengo tofauti vya elimu wanaonyesha ubunifu wa hali ya juu. WhatsApp kuanza kutekeleza masharti mapya Jumamosi MTANDAO wa kijamii wa WhatsApp sasa umetoa tangazo la kuongeza masharti zaidi ili kuboresha mtandao wake. Sheria na mikakati hiyo inatarajiwa kuanza kutekelezwa Jumamosi ya Mei 15, 2021. Aidha, tangazo hilo limetolewa na kujitokeza mara kwa mara kwenye skrini mtumizi anapoingia kwenye mtandao wa WhatsApp. “Fahamisho la sheria na mikakati ya WhatsApp…Kwenye tangazo hili, tunaongeza maelezo kwenye sheria na mikakati yetu, inayojumuisha unavyoweza kuwasiliana kupitia jumbe za biashara, ukichagua. “Nayo ni pamoja na; Biashara zinavyoweza kudhibiti jumbe zake, maelezo zaidi kuhusu WhatsApp inavyofanya kazi – tunavyounda data na kuhakikisha akaunti yako ni salama. Mifano ya tunavyofanya kazi na Facebook ili kutoa bidhaa mpya na huduma,” linaeleza tangazo hilo, ilani hiyo pia ikiarifu sheria na mikakati hiyo itaanza kutekelezwa Mei 15, 2021. Maandalizi ya Idd yanoga Ramadhan ikifika tamati Waislamu wanaadhimisha siku kuu hiyo baada ya kutimiza nguzo mojawapo ya dini ya Kiislamu ya kufunga.Hata hivyo, shamra shamra za sherehe hizo hazitakuwa za kawaida kwani wamewekewa kanuni tele zinazonuia kuepusha ueneaji virusi va corona. Hapo jana, halaiki ya Waislamu waliendelea kufurika kwenye maduka hasa ya nguo, vyakula na masoko kwa maandalizi ya dakika za mwisho ya sherehe hizo. Bw Bashir Mohamed, muuzaji mbuzi katika soko la Kikowani, Kaunti ya Mombasa, alisema kuwa mifugo hao wamekuwa wachache sana mwaka huu kwani kuna changamoto ya usafirishaji mizigo kutoka Tanzania kwa sababu ya ugonjwa wa Covid-19. “Mbuzi tunao lakini idadi ndogo sana. Watu ni wengi wanaotaka mbuzi na hii inamaanisha lazima bei ipande kidogo. Mimi kawaida huwa nina zaidi ya mbuzi 800 lakini leo niko na 200 pekee,” alisema. Bw Ahmed Badamana, ambaye alienda kununua mbuzi alilalamika kuwa bei zilikuwa juu sana.“Tunaomba serikali itusaidie ili watu wa kawaida pia waweze kusheherekea siku kuu,” alisema. Maeneo ya biashara ya Marikiti, Mwembe Kuku, Mwembe Tayari na Maduka makuu ndiyo yaliyovutia wateja wengi kiasi cha kufanya milolongo mikubwa ya magari, tuktuk na bodaboda. Masoko ya kuuza vyakula yakiwemo Kongowea, Mackinon, Majengo na Majengo ya Sega nayo pia yalikuwa na wateja wengi.Jambo ambalo litawahuzunisha zaidi walio na watoto ni kukosekana kwa sehemu za burudani ambapo watoto hua wanajiburudisha kwa kupanda bembea, na kunywa vinywaji mbalimbali na vyakula vyepesi. Sehemu hizo za burudani ambazo zitakosekana ni pamoja na uwanja maarufu wa kihistoria wa Makadara na vinginevyo katika maeneo ya Kisauni, Changamwe, Likoni na uwanja wa michezo ya Serani. Bw Suleiman Hamisi, anayefanya kazi katika duka moja la nguo, alisema kuwa biashara yake imekuwa na faida kubwa kutokana na wateja kuongezeka mwaka huu ikilinganishwa na mwaka uliopita. “Tangu mlipuko wa virusi vya corona, hatujawahi kupata biashara nzuri kama ilivyo wakati huu. Tunatarajia kuwa tutaendelea kupata wateja wengi siku ya Iddi,” akasema. Alisema kuwa wateja wengi wanalalamika kuwa bei zimepanda ghafla na wamewataka wenye biashara wapunguze bei za bidhaa zao kwasababu watu wameumia kimaisha kutokana na janga la korona. “Hali ya maisha imezidi kuwa ngumu na hivyo wafanyabiashara wanastahili kutufikiria na hasa wale wenzetu Waislamu ambao tumefunga nao saumu kwa mwezi mzima,” alisema Asha Mohamed, mkaazi wa Kisauni, Mombasa.Hata hivyo, mfanyabiashara mmoja alisema kuwa hata wao wameumia kibiashara na wananunua bidhaa hizo kwa bei ya juu. Kamati hiyo ya sheria ilimpiga msasa baada ya jopokazi la makamishna wa tume ya huduma za mahakama (JSC) kutangaza kumteua kama Jaji Mkuu, na majina yake kupokezwa Rais Uhuru Kenyatta ambaye aliyawasilisha bungeni. Endapo bunge itapitisha uteuzi wake, Rais Kenyatta atamuidhinisha rasmi ili aapishwe kuhudumu kama Rais wa Idara ya Mahakama kipindi cha muda wa miaka minne mfululizo. Kiti hicho kilisalia wazi baada ya kustaafu kwa Jaji Mkuu David Maraga, mnamo Desemba 2020. Hapo alijifundisha kutembea kwa madaha akitumia aina mbalimbali ya miziki ya kizazi kipya,, na nyota yake ilianza kung’aa alipoanza kushiriki kwenye majukwaa ya urembo ndani na nje ya kaunti ya Nakuru. Kipaji chake kilimzolea sifa tele akaanza kuwaniwa na mashirika kadhaa ya urembo, lakini kutokana na umri wake mdogo hangeweza kuingia kwenye mikataba ya kudumu, ikizingatiwa kuwa bado alikuwa ni mwanafunzi wa gredi ya nne. Alitumia muda wake mwingi kufanya mazoezi na wakati huo kuzingatia masomo yake, ikizingatiwa kuwa alichukua muda mfupi kubobea. Kuanzia 2019 kabla ya mkurupuko wa covid-19 humu nchini Quinn amekuwa akishiriki kwenye mashindano mbalimbali katika ukanda wa Bonde la Ufa kwa mfano Little Miss Nakuru ambapo amekuwa akifanya vyema na kuwabwaga wenzake. Quinn anasema kuwa motisha yake kubwa ni kutokana na mashabiki pamoja na wazazi wake ambao wamekuwa wakimpatia msukumo wa kujibidiisha kila siku. Mwanzoni wa mwaka wa 2021, Quinn aliteuliwa kuwakilisha Kenya kwenye mashindano ya urembo na uanamitindo ambayo yatafanyika Batumi Georgia Uropa kuanzia Juni 2021. “Mashindano hayo ambayo yatashirikisha watoto wengine wengi kutoka kote ulimwenguni yamenifanya kuamini kuwa kipaji kinaweza mfikisha mtu mbali,”akasema. Kufikia sasa Quinn anatumia mtandao wa kijamii kama fesibuku,watsap na twitter kutengeneza uga wa mashabiki ambao wanafuatilia kazi zake huku akiwahimiza waendelee kumpatia usaidizi wa ushauri au fedha ili kufanikisha safari yake. Anaamini kuwa ndoto yake itakuja kung’aa kwenye kiwango cha kimataifa haitazima muradi ataweka Mungu kwanza na kuzingatia mambo yote muhimu ambayo mwalimu wake amekuwa akimfundisha. Isitoshe Quinn anawashauri wazazi kuwapatia watoto wao muda wa kufuata ndoto zao, pamoja na kuwaelekeza kwa njia za maadili mema. Ruto alenga waasi wa Odinga Luo Nyanza NAIBU Rais Dkt William Ruto amerusha chambo chake katika ngome ya Kinara wa ODM Raila Odinga ya Luo Nyanza, baada ya wandani wake kutoka jamii ya Waluo kuandaa mkutano na viongozi wa zamani ili kutoa mwelekeo wa kufufua uchumi wa eneo hilo. Mfanyabiashara Eliud Owalo na mbunge wa zamani wa Rangwe Martin Ogindo waliongoza mkutano huo uliofanyika katika hoteli moja jijini Nairobi. Aliyekuwa Gavana wa Kisumu Jack Ranguma, waziri wa zamani Dalmas Otieno pamoja na wasomi na wataalamu kutoka eneo hilo walishiriki mkutano huo. Hata hivyo, kilichodhihirisha kuwa mikakati ya kisiasa ya 2022 inapangwa ni kauli ya Bw Owalo kwamba, mwaniaji yeyote anayesaka Urais na uungwaji mkono wa Waluo, atalazimika kutia saini mkataba wa kusaidia eneo hilo kuimarika kiuchumi iwapo atafanikiwa kuingia afisini. Hata hivyo, kauli hiyo huenda ikawagonganisha na wanasiasa wa ODM na viongozi kwenye mrengo wa Bw Owalo ambao kwa miaka mingi wamekuwa wakimpiga vita Bw Odinga. Pia itakuwa vigumu kwa Bw Odinga kuridhia ombi la mrengo huo la kutia saini mkataba huo kwa kuwa ana uungwaji mkono mkubwa katika eneo hilo wala si rahisi kwa mwanasiasa yeyote kuamua kinyume cha agizo lake. Hata hivyo, mkutano huo unafasiriwa kama njia ya kuwashawishi wakazi wakubali wawaniaji wengine wa Urais akiwemo Dkt Ruto kunadi sera zao eneo hilo bila upinzani wowote. Mabw Otieno, Ogindo na Owalo ni waasi wa ODM na hatua ya Bw Ranguma ambaye duru zinaarifu analenga kiti cha useneta wa Kisumu, huenda ikamsawiri kama aliyejiunga na mrengo wa Tangatanga. Kufufua viwanda vya sukari, kilimo cha pamba na mpunga, kuinua kwa viwango vya elimu, utalii na miundomsingi ni kati ya miradi Bw Owalo alisema kundi lake linalenga kuangazia. Wazazi watozwa ng’ombe 100 kwa utundu wa watoto wao WAZAZI wawili wametozwa faini ya ng’ombe 100 kwa jumla, baada ya watoto wao wenye umri wa miaka 15 na 17 kupatikana na hatia ya uasherati. Wazee wa eneo la Kipini, Kaunti Ndogo ya Tana Delta walitoa uamuzi kuwa wazazi wa watoto hao walipe faini ya ng’ombe 50 kila mmoja.Kwa mujibu wa baraza la wazee, tabia ya watoto ilithibitisha wazazi hao, ambao tumewabana majina kwa sababu za kisheria, wameshindwa katika majukumu yao ya uzazi. Walisema kitendo hicho ni haramu katika jamii na pia hakikustahili katika Mwezi Mtukufu wa Ramadhan.Zaidi ya hayo, wazazi waliagizwa kuwapeleka watoto hao kwa shule za bweni zilizopo mbali kwa miaka miwili ili kudhibiti tukio hilo kujirudia. Endapo wazazi hao watashindwa kutii maagizo ya wazee, familia husika zitatengwa na kufukuzwa kutoka kwa jamii.“Tumeona madhara ya kutosha ya uasherati katika jamii yetu. Imechangia sana kwa ndoa za mapema, mimba za utotoni, na ndoa za utotoni na hata umaskini,” alisema Mzee Sadiq Salat. Hata hivyo, wazazi waliopewa adhabu wamekata rufaa, wakisema ni zaidi ya uwezo wao kifedha. Wazee walisema walituma vijana eneo hilo kufanya uchunguzi wa siri ndipo walipowafumania watoto hao wawili Jumatatu.Wazazi waliitwa kuelezea tabia ya watoto wao, huku wazee wakiongozwa na Ustadh Salim Maneno wakitanguliza kuwachapa viboko 20 kila mtoto kabla kuwapa ushauri nasaha. Kwingineko, Serikali ya Kaunti ya Kwale imewahimiza vijana wajitenge na itikadi za kigaidi na utumizi wa mihadarati.Waziri wa masuala ya kijamii na ukuzaji wa talanta kaunti hiyo, Bw Ramadhan Bungale amewataka vijana kujiunga na vyuo vya kiufundi ili kupata ujuzi wa kujiendeleza kimaisha. Kaunti hiyo ni moja ya zile zilizo na idadi kubwa ya vijana wanaotumia mihadarati inayofanya wengi kujihusisha na uhalifu.“Vijana wengi wanajihusisha na mihadarati kwa sababu ya kukosa kazi, wakipata ujuzi huu wataweza kujitegemea na hawatakua na tamaa ya kutumia dawa hizo,” alieleza Bw Bungale. Watoto zaidi ya 2,000 waambukizwa HIV kwa kunyonyeshwa WATOTO 2,331 wanaoishi Kaunti ya Kilifi waliambukizwa virusi vya HIV katika kipindi cha janga la corona kilichoanza nchini mwaka uliopita, serikali ya kaunti hiyo imesema. Waziri wa Afya katika Kaunti ya Kilifi, Bw Charles Dadu jana alisema kuwa, kati ya idadi hiyo watoto 506 ni wa kiume na 1,825 wa kike. Kulingana na Bw Dadu, waliambukizwa virusi hivyo kwa kunyonyeshwa na mama zao.Janga la corona lilipozuka nchini, wataalam wa masuala ya afya pia waliibua hofu ya watu kuogopa kufika hospitalini kwa matibabu ya maradhi mengine. Kwa mujibu wa Shirika la Afya Ulimwenguni (WHO), mama aliyeambukizwa ukimwi anaweza kuzuia kuambukiza mtoto kwa kutumia dawa zinazopunguza makali ya virusi hivyo za ARV. Lakini imebainika ni watoto 903 pekee kati ya walioambukizwa HIV Kilifi wakati huo ndio wako katika mpango wa kupokea dawa hizo za ARV. Jumla ya kina mama 6,972 pia wanapokea dawa hizo.Watoto ambao waliandikishwa kupokea dawa za ARVs, wamewekwa pia kwenye mpango maalum unaoshirikisha serikali ya Kaunti na shirika la Amerika la kutoa misaada (USAID). Vile vile, serikali ya kaunti imeshirikiana na shirika la Umoja wa Mataifa linalosimamia masuala ya watoto (UNICEF) kuendeleza mpango wa kuwapa watoto hao lishe bora. Watoto hao watapokea pesa kila mwezi ambazo wazazi wao wanatarajiwa kutumia kugharamia chakula. Kilio Taveta usimamizi wa shamba la Ruto ukikausha Ziwa Jipe WAKULIMA katika eneo la Taveta, Kaunti ya Taifa Taveta, wamelalamikia athari ambazo zimeanza kuonekana kutokana na shughuli za shamba kubwa eneo hilo la ekari 1,000 linalomilikiwa na Naibu Rais Dkt Willliam Ruto. Wakulima hao pamoja na wavuvi wamedai kuwa wasimamizi wa Kisima Farm wamezuia mradi wa kuzibua kijito cha Sombasomba, na hivyo kusababisha kupungua kwa viwango vya maji katika Ziwa Jipe. Ziwa hilo hutegemewa na zaidi ya watu 3,000 kwa shughuli za uvuvi, ukulima na unyweshaji mifugo maji.Zamani shamba hilo lilikuwa linamilikiwa na aliyekuwa mbunge wa Taveta, Basil Criticos. Utafiti uliofanywa na wanasayansi kutoka kwa Taasisi ya Utafiti wa Maswala ya Bahari na Samaki (Kemfri) mwaka jana, ulibainisha kuwa idadi ya samaki ziwani hilo imepungua sawa na viwango vya maji. Mnamo Jumatano, maafisa kutoka mamlaka ya kusimamia rasilimali za maji nchini (Warma) walilazimika kufanya kikao na wakulima, wavuvi, viongozi na wasimamizi wa shamba hilo katika ukumbi wa Kimala ili kujaribu kutatua mzozo huo. Bw Lawrent Kipesha, mmoja wa wakulima waliohudhuria kikao hicho, alisema kuwa wanakadiria hasara kubwa baada ya mimea yao kusombwa na maji wakati wa mvua kwani maji ya mvua yamezibiwa njia kuelekea ziwani. ‘Tangu 2019 sijaweza kufanya ukulima shambani kwangu kwa sababu ya mafuriko. Nilikuwa na miti ya minazi, migomba ya ndizi na matunda mengine lakini yote yalisombwa na maji. Wengi wanajua nilikuwa mkulima mashuhuri katika eneo hili lakini nimeacha ukulima kwa sababu ya mafuriko,’ akasema. Diwani wa wadi ya Mata, Bw Chanzu Kamadi alisema mradi wa kuzibua mto umekwama kwa kuwa wasimamizi wa Kisima Farm walikataa kufungua ua wa shamba lao ili kuruhusu shughuli hiyo kuendelea. Mwaka uliopita, Bw Dempers alituhumiwa kwa kufunga bomba la maji ya kunywa lililokuwa likisambaza maji kwa wenyeji wa Jipe. Vilevile, alizuia maafisa wa maji wa Kaunti ya Taita Taveta kuingia shambani humo kukagua bomba hilo. Mwaka juzi, meneja huyo vilevile alikamatwa na polisi baada ya kuvamia msikiti mmoja wa Jipe na kuwatishia kwa bastola waumini waliokuwa wakitekeleza ibada yao ya alfajiri. Bw Dempers vilevile alivamia nyumba moja katika eneo hilo iliyokuwa katika maombolezi na kuwataka kuzima nyimbo zilizokuwa zikiendelea. Alidai kuwa nyimbo hizo zilikuwa zikifanyia familia yake makelele. Supkem yakana mgawanyiko kuhusu Idd VIONGOZI wa Kiislamu wamepuuzilia mbali ripoti kwamba, kuna tofauti miongoni mwa waumini kuhusu siku ya kukamilisha Ramadhan. Kulingana na kaimu mwenyekiti wa Baraza Kuu la Waisilamu nchini (Supkem), Hassan Ole Naado, tofauti katika kumaliza Ramadhan kati ya Waislamu hutegemea kuonekana kwa mwezi. “Hii ni desturi na mila ya Kiislamu, hakuna chochote kibaya; hili ni suala la sharia. Kuna baadhi ya Waislamu ambao hutegemea Uangalizi wa mwezi Ulimwenguni, wakati wengine hutegemea uangalizi wa mwezi wa mkoa /mitaa kuanza au kumaliza kufunga kwao,” alisema.“Ni Mwenyezi Mungu tu ndiye anayejua kilicho sawa au cha makosa,” Bw Naado aliambia Taifa Leo kwa simu. Alisema chochote kinachofanyika kwa maarifa na nia njema kila wakati kitavutia baraka kutoka kwa Mwenyezi Mungu na Waislamu hawahitaji kuwa na wasiwasi kuhusu tofauti ya tarehe. Bw Naado alitupilia mbali ripoti kuwa wale waliofungua Alhamisi walikiuka ushauri wa Kadhi Mkuu. “Kadhi Mkuu anatoa ushauri tu na mpokeaji ndiye atakayeamua ikiwa atachukua au kupuuza ushauri huo. Imejikita kabisa katika historia ya Kiislamu, ” aliongezea. Alisisitiza kuwa tofauti katika kumalizika au kuanza kwa mwezi wa kufunga ni suala ambalo linashuhudiwa ulimwenguni kote bali si Kenya pekee. Usiku wa Jumatano, Kadhi Mkuu Muhdhar akiwa Mombasa alitangaza siku rasmi ya sherehe za Eid kuwa Ijumaa. “Tumeshauriana lakini hatujaweza kuuona mwezi leo nchini Kenya, Tanzania wala Zanzibar. Tumesikia habari hizo kuwa mwezi umeonekana lakini hatuwezi kuthibitisha habari hizo. Tunatangaza kuwa tutakamilisha siku 30 za kufunga mnamo Mei 13, ‘Kadhi Mkuu alisema wakati alitangaza kuwa Ijumaa ni siku ya kusherehekea siku kuu ya Iddi ya mwaka huu. “La muhimu zaidi ni kudumisha heshima. Jambo la siku gani Waislamu wanafaa kufungua au kufunga halipaswi kuwa hoja. Kila mtu asheherekee ile siku ameridhika nayo kuwa anafaa kufungua kulingana na kuonekana kwa mwezi. Sisi bado ni mandugu na jamii moja. Tusigawanyike,” Joho alisema. Alisema mwezi wa Ramadhan umekuwa siku 30 za tafakari na kuwa watu wawe waangalifu wakisheherekea na kudumisha itifaki za Covid-19 ili kujiweka salama. “Eid ni wakati wa kutoa. Lakini tuhakikishe tumeheshimu masharti yaliyowekwa kudhibiti ugonjwa wa Corona ili tuokoe maisha ya wenzetu. Hii ni siku ya msamaha, ukarimu na fadhila. Tuombeane na pia tusisahau kuiombea nchi yetu,” Gavana Joho alisema. Wanasiasa wa Mombasa, wafanyabiashara, Maimamu na mashehe wametoa wito kwa Waislamu kupeana chakula kwa wasiojiweza kwani wengine wao wameumizwa kiuchumi na janga la Covid-19. Mfanyabiashara wa Mombasa, Suleiman Shahbal aliwahimiza Waislamu kuendelea na masomo ya kutoa dhabihu wakati wa Ramadhan. Amewataka waendelee kuwapa wasiojiweza hasa wale walioathiriwa kwa kupoteza kazi kutokana na janga hiloKamishna wa Kaunti ya Makueni ambaye alikuwa amehudhuria maombi katika msikiti wa Al Farouq alimshukuru Mungu kwa kuwezesha Waislamu kumaliza mfungo bila shida yoyote. Ajabu ya shule moja kuandikisha ‘E’ kwenye masomo yote ya sayansi KARIBU watahiniwa wote walipata alama ya ‘E’ katika masomo ya sayansi kwenye shule moja Kaunti ya Kisii. Watahiniwa 28 wa shule ya upili ya Rianyanchabera walipata alama ya E katika masomo ya Hisabati, Bayolojia na Kemia kwenye Mtihani wa Kidato cha Nne (KCSE) ambao matokeo yake yalitangazwa Jumatatu. Ni watahiniwa wawili tu ambao walifanikiwa kupata alama ya D- kwenye masomo hayo.Watahiniwa wanne waliongoza katika shule hiyo, iliyoko katika eneobunge la Bomachoge Borabu, baada ya kupata wastani wa alama ya D. Wengine 20 walifuatia kwa alama ya D- huku sita wakipata alama ya E. Katika eneobunge jirani la Nyaribari Chache, shule ya upili ya Boronyi haikuwa na sababu ya kusherekea. Kati ya watahiniwa 22, tisa walipata alama ya D na 12 wengine wakaandikisha gredi za D-. Mwanafunzi mmoja aliandikisha alama ya E.Tulipotembelea shule hizo, makaribisho hayakuwa mazuri hata kidogo. Koome atofautiana na Maraga JAJI Mkuu mteule Martha Koome ametofautiana na mtangulizi wake, David Maraga kuhusu pendekezo la kutaka kubuniwa kwa afisi ya kupokea malalamishi dhidi ya maafisa wa mahakama (Ombudsman). Jaji Koome aliyekuwa akizungumza mbele ya Kamati ya Bunge kuhusu Haki na Masuala ya Sheria (JLAC) iliyokuwa ikimpiga msasa, alisema hana pingamizi zozote dhidi ya afisi hiyo ambayo imependekezwa katika Mswada wa Mpango wa Maridhiano (BBI). “Naunga mkono kubuniwa kwa afisi hiyo kwani itahakikisha idara ya mahakama inawajibika na kufanya kazi ipasavyo,” akasema Jaji Koome. Pendekezo hilo lilipingwa vikali na mtangulizi wake Maraga aliyeshikilia kuwa afisi hiyo itasababisha mgongano wa majukumu na Tume ya Huduma ya Mahakama (JSC). Jaji mkuu mstaafu Maraga alisema majukumu yanayopendekezwa kufanywa na afisi hiyo tayari yanatekelezwa na JSC. “Kuwepo kwa afisi hiyo ni kupokea malalamishi kutaleta amani na umoja kati ya mahakama, bunge na serikali kuu” akasema Koome. Serikali yapandisha bei ya mafuta baada ya majaji kurarua BBI SIKU moja tu baada ya mchakato wa BBI kusambaratishwa na Mahakama Kuu, bei ya bidhaa huenda ikaongezeka kufuatia hatua ya serikali kuongeza bei ya mafuta ya petroli.Mamlaka ya Kawi na Petroli nchini (EPRA) jana iliongeza bei ya mafuta kwa Sh3.56. Kufuatia taarifa kwa wanahabari, mamlaka hiyo ya Kawi na Petroli katika tangazo lake la kila mwezi kuhusu udhibiti wa bei ya mafuta, ilisema kuwa bei ya petroli itakuwa Sh126.37 kila lita ikilinganishwa na miezi miwili iliyopita ambapo petroli ilikuwa ikiuzwa kwa Sh123 kwa lita.Bei ya mafuta ya taa na dizeli itasalia Sh107.60 na Sh97.85 mtawalia. Sherehe hizo za Idd al-Fitr zilifanyika kote nchini ikiwemo Masjid Ummu Kulthum Kizingo huku Waislamu wakijumuika pamoja kufungua baada ya kufunga kwa siku 30. Katika sherehe hizo, Waislamu hujumuika kufanya suala za pamoja, kula pamoja na kuwasaidia wasiojiweza katika jamii.Sheikh Kassim aliwahimiza Waisalam kusamehe, kuomba msamaha na hata kutafakari kuhusu matendo yao huku wakiendelea kusherehekea. Sheikh Kassim pia aliwahimiza waumini waendelee kuwasaidia kwa moyo wa upendo wale wasiojiweza katika jamii hata wanapoendelea na serehe hizo za siku tatu. “Tuwe wenye shukrani si tu katika maneno bali pia katika matendo kwa yale yote Allah ametutendea. Tusherehekee pamoja na wasiojiweza katika jamii (Zakat al-Fitr),” alisema Sheikh Kassim. Kadhi huyo pia aliwahimiza viongozi wa kisiasa waendelee kudumisha amani na umoja miongoni mwa Wakenya ili kujenga uchumi wa nchi badala ya kueneza chuki. Katika hafla hiyo ya sherehe, aliwahimiza watu waombeane na kuheshimiana hasa wakati ambapo dunia inapitia hali ngumu kutokana na ugonjwa wa corona. “Tumeshaona madhara ya ugonjwa wa corona katika uchumi wetu, maisha yetu pamoja na biashara zetu. Tunajua kuwa Allah ni mkuu na kupitia maombi, tutaliangamiza janga hili la corona,” alisema Sheikh Kassim. Sherehe hiyo ya maombi pia ilihudhuriwa na viongozi kama vile Mbunge wa Mvita, Bw Abdulswamad Nassir na Mbunge wa Jomvu, Bw Badi Twalib ambao pia walisisitiza udumishaji wa amani na msamaha. Mfanyabiashara wa Kaunti ya Mombasa, Bw Mohamed Said Abdalla ‘Saido’ alisema kuwa sherehe ya Idd ni kuleta watu pamoja na kusameheana. Alisisitiza kuwa hakuna mgawanyiko kati ya Waislamu waliosherehekea Idd Fitr siku ya Alhamisi na wanaosherehekea Ijumaa. “Wengine walimaliza Ramadhan Alhamisi na kuna wengine waliomaliza Ijumaa, hatuna chochote dhidi yao kwa kuwa sisi sote ni sawa mbele zake Allah,” alisema Bw Abdallah. Wakenya wafurahia Mahakama Kuu kuzima densi ya Reggae Jopo la majaji Bi Teresia Matheka, mabwana Joel Ngugi, George Odunga, Jairus Ngaah na Chacha Mwita liligeuka kipenzi kwa wananchi baada ya kutupilia mbali mchakato wote kuhusu mswada wa BBI kwa misingi ya ukiukaji sheria Kupitia heshitegi #BBIJudgement, viongozi na wananchi kwa jumla walijitosa mitandaoni kueleza hisia zao, baadhi wakiunga mkono uamuzi huo huku wengine wakiupinga. “Kuna Mungu mbinguni anayeipenda Kenya mno. Jina la Mungu lisifiwe milele,” alisema Dkt Ruto. “Uamuzi wa leo ni thibitisho tosha kuhusu katiba na utawala wa sheria,” alisema kiongozi wa Narck Kenya Martha Karua. “Ni mpaka lini nitaendelea kuwaambia Wakenya kuwa tuna serikali hasimu, Mwanasheria Mkuu asiyefaa na Bunge lililonyamazishwa. Tulihitaji kweli kwenda kortini kutatua maswali hayo ya kimsingi kuhusu mswada wa BBI,”alihoji wakili Nelson Havi. Hata hivyo, kunao waliokosoa uamuzi huo wakikosoa Idara ya Mahakama kwa kuwa na kisasi na kuwalaumu washauri wa Rais Uhuru Kenyatta wakiongozwa na Mwanasheria Mkuu Kihara Kariuki. “Natarajia kujiuzulu kwa watu waliompotosha Rais wakiongozwa na Bw Kihara. Kwa sababu ya dosari kisheria na kikatiba katika mchakato wa BBI baadhi yetu tulijua BBI ingeambulia patupu. Ulikuwa mchakato wa kisiasa,” alihoji Eddie Mugo. “Upuzi wa Idara ya Mahakama huzaa hali hatari. Vipengele vya kudumu ni upuzi tu wa kikatiba. Ni kipindi hatari tu kinachoweza kubadilisha hali hiyo. Wakenya wasioelewa mambo wasijishughulishe na ujumbe huu lakini mmeonywa,” alisema mchanganuzi wa sheria Mutahi Ngunyi. KNUT: Walalama Sossion amesambaratisha chama MGAWANYIKO unaendelea kutikisa chama cha Walimu nchini Knut huku uchaguzi wa kitaifa ukitarajiwa kufanyika Juni 20.Kambi mbili zinazoongozwa na Katibu Wilson Sossion na kaimu mwenyekiti wa Kitaifa, Bw Collins Oyuu, zinazidi kutupiana cheche za maneno uchaguzi huo ukikaribia. Kikosi cha Bw Oyuu kinadai kuwa Bw Sossion amesambaratisha chama hicho.Bw Oyuu alimkashfu Bw Sossion kwa kudunisha maafisa wengine wa Knut kwa kuendesha shughuli za muungano huo kama mali ya mtu binafsi. “Ubinafsi na udikteta wa Bw Sossion umeua umoja wetu. Amechukua Knut kama mali ya kibinafsi. Anafanya maamuzi ya chama bila kushauriana na viongozi wengine,” alisema Bw Oyuu. Akiongea mjini Eldoret mnamo Ijumaa wakati wa mkutano na wajumbe wa Knut Rift Valley, Bw Oyuu alisema changamoto za sasa zinazotishia kuvunjika kwa Knut zinatokana na utawala mbaya wa Bw Sossion. Bw Oyuu alisema kuondolewa kwa Bw Sossion kutoka kwa uongozi wa Knut kutaashiria hatima ya umoja wa Knut chama ambacho awali kilikuwa kikijivunia kuwa na halaiki ya wanachama ambao ni walimu na kutetemesha serikali. Hofu ya msambao mpya kanuniza kudhibiti corona zikipuuzwa WANASIASA wa vyama vikuu katika chaguzi ndogo za maeneobunge ya Juja Kaunti ya Kiambu, Bonchari, Kaunti ya Kisii na wadi ya Rurii Kaunti ya Nyandarua, wamekuwa wakikaidi kanuni za kuzuia msambao wa corona wakifanya kampeni. Mapuuza ya viongozi hao yanajiri huku wataalamu wakionya kwamba kuna hatari ya nchi kukumbwa na wimbi la nne la virusi hivyo kuanzia Julai mwaka huu. Alipolegeza masharti ya kudhibiti corona Mei 1 mwaka huu, Rais Uhuru Kenyatta alidumisha marufuku ya mikutano ya siasa kote nchini. Hata hivyo, wiki hii viongozi wa chama cha UDA wakiongozwa na mbunge wa Kandara, Bi Alice Wahome waliandaa mikutano kadhaa eneo la Bonchari kupigia debe mgombeaji wa chama hicho, Bi Teresa Bitutu. Katibu Mkuu wa chama cha ODM, Bw Edwin Sifuna pia alifanya mikutano kadhaa kumpigia debe, Bw Parvel Omeke. Mnamo Alhamisi, Gavana wa Kaunti hiyo, Bw James Ongwae pia alilalamika kuwa polisi walivamia boma lake kwa madai ya kutawanya mkutano haramu. Mnamo Alhamisi, wizara ya afya ilionya kuwa nchi itakumbwa na wimbi la tatu la janga la corona kuanzia Julai kufuatia kuthibitishwa kwa aina ya virusi vinavyosambaa India. Wizara ilisema kwamba visa 20 vya virusi vinavyolemea India vimethibitishwa nchini.Mkurugenzi wa Afya, Dkt Patrick Amoth, alisema kwamba janga la corona lina mtindo ambao mkumbo mpya unatokea kila baada ya miezi mitatu. Mnamo Machi, Kenya ilikumbwa na wimbi la tatu la janga la corona, wanasiasa pia wakiongekana kuchangia zaidi kwa kupuuza kanuni za wizara ya afya na kuandaa mikutano ya hadhara kupigia debe Mswada wa marekebisho ya Katiba wa BBI. Mzee aliyerushwa nje ya SGR apatikana hai siku 4 baadaye MZEE aliyerushwa nje ya gari moshi kwenye reli ya kisasa (SGR) Jumanne iliyopita alipatikana akiwa hai jana baada ya kukaa siku nne kwenye baridi. Familia ya Bw Peterson Mwangi Ngunyi, ilisema jana kuwa mzee huyo alipatikana akiwa na njaa, bila viatu, mchovu lakini akiwa hai. Alipatikana eneo la Buru Buru Phase 1 huku akionekana mgonjwa bila viatu wala koti. Masaibu ya Mzee huyo yalianza mnamo Mei 11, 2021, alipoabiri treni ya abiria ya SGR akielekea Mombasa.Mwanamume huyo mkongwe, ambaye ana matatizo ya akili, aliabiri Madaraka Express ya saa mbili asubuhi, kuelekea pwani kutoka kituo cha Nairobi eneo la Syokimau. Alirushwa nje katika kituo cha Athi River kwa misingi kuwa hakuwa na tiketi inayofaa.Familia yake hata hivyo, imewasilisha rekodi za tiketi iliyonunuliwa na kusema kuwa Bw Mwangi ana usahaulivu wa kiwango cha chini ambao hauathiri shughuli zake za kimaisha. Walisema kuwa Bw Mwangi aliporushwa nje, walijulishwa kwamba alikuwa na tiketi ya mtoto ilhali maelezo katika ujumbe waliopokea baada ya kulipa kwa kutumia M-pesa , yanadhihirisha ilikuwa tiketi ya mtu mzima, Second Class, Coach 5 Seat 61, Train N2. Familia hiyo ilishangaa vilevile ni kwa nini wahudumu wa treni hiyo hawakuwa na utu na kujali kile ambacho kingemtendekea mzee kama huyo kabla ya kumrusha nje katikati ya safari yake. Kenya Railways ikijitetea, inasisitiza kuwa wakati wa kukagua tiketi kwenye treni, wahudumu wake waligundua Bw Mwangi alikuwa na tiketi isiyofaa. “Tiketi hiyo yenye utata ilikuwa ya abiria aliyekuwa amesafiri siku iliyotangulia kutoka Mombasa kuelekea Nairobi,” Kenya Railways ilisema kupitia taarifa. Maafisa wa treni hiyo walimwagiza mzee huyo mwenye umri wa miaka 71 kuwapigia simu jamaa zake ili walipie safari yake lakini hakuwa na simu wala nambari yoyote ambayo angetumia kuitishia usaidizi baada ya kushinikizwa na maafisa hao, Bw Mwangi aliamua kushuka katika Kituo cha Athi River. Kwa sababu alikuwa mgonjwa, hakujua pa kwenda na amekuwa hajulikani alipo kwa siku kadhaa. Serikali kuwasilisha rufaa kortini leo MWANASHERIA Mkuu, Kihara Kariuki, ameandaa ilani ya kukata rufaa dhidi ya uamuzi wa mahakama wa kubatilisha mchakato wa marekebisho ya katiba kupitia Mpango wa Maridhiano (BBI). Kulingana na stakabadhi hiyo iliyoandaliwa Ijumaa jioni, Wakili wa Serikali Kennedy Ogeto, alisema afisi ya Mwanasheria Mkuu, haikuridhishwa na uamuzi huo na itawasilisha kesi katika Mahakama ya Rufaa kuupinga. Lakini Bw Ogeto alisema afisi ya Jaji Mkuu itakata rufaa dhidi ya uamuzi huo kwa sababu suala hilo limevutia hisia ya umma. “Kuna hatari kubwa ikiwa ombi hili la kutaka utekelezaji wa uamuzi wa mahakama kuu usimamishwe halitatekelezwa kwa dharura,” stakabadhi hiyo ikasema. Katika uamuzi wao, majaji hao watano walitaja masuala 17 kuhusu Mswada wa BBI kama sababu yao kutoa uamuzi wa kusitisha mchakato wa marekebisho ya katiba. Miongoni mwa sababu hizo ni kwamba Rais Uhuru Kenyatta hana mamlaka ya kuanzisha mchakato wa marekebisho ya katiba kupitia utaratibu wa ukusanyaji sahihi kutoka kwa umma. Hii ni kwa sababu anashikilia afisi yenye mamlaka na hivyo “yeye si raia wa kawaida”. Majaji Ngugi, Odunga, Ngaah, Mwita na Bi Matheka waliongeza kuwa Wakenya hawakupewa nakala za kutosha za mswada wa BBI ili waelewe yaliyomo humo. Vile vile, walisema kuwa jopokazi la watu 14 lililoteuliwa kuchukua maoni kutoka kwa wananchi kuhusu sehemu za katiba zinazohitajika kufanyiwa lilibuniwa kinyume cha sheria. Uamuzi wa majaji hao umeonyesha wazi kuwa wataalamu wa masuala ya sheria waliotwikwa wajibu wa kusuka mchakato huo walifanya kazi chapwa. Mchakato huo ulioanzishwa na Rais Kenyatta na kiongozi wa ODM Raila Odinga kufuatia maridhiano kati yao uliolenga kuleta amani na uthabiti nchini baada ya uchaguzi mkuu wa 2017. Wakati huo huo, kundi la madiwani kutoka kaunti zote 47 limekosoa uamuzi huo wa Mahakama Kuu uliobatilisha mchakato wa BBI wakidai unadharau mamlaka ya mamiliano ya Wakenya waliounga mswada huo wa marekebisho ya katiba. Akizungumza wakati wa hafla ya mazishi katika eneobunge la Kabuchai, Bw Wetang’ula alimtaka Rais kuwaleta viongozi wote wa kisiasa ili kuona namna utata unaokabili BBI utakavyotatuliwa. “Majaji hao watano kama tu watu wengine, wanaweza kufanya makosa na uamuzi wao pia unaweza kuwa una dosari,” akasema Bw Wetang’ula. Alikiri kwamba uamuzi huo ulikuwa umetia breki mchakato wa BBI ilhali kila mtu alikuwa ashaelekeza macho katika kura ya maamuzi. Vilevile Seneta huyo wa Bungoma alitaka sekretarieti ya BBI itafute huduma za mawakili wazoefu wenye tajriba kuwasilisha rufaa hiyo na kukosoa uamuzi wa majaji watano, huku akieleza imani yake kuwa rufaa hiyo itapita. Uhuru apangiwa kuzuru Pwani baada ya Raila RAIS Uhuru Kenyatta anatarajiwa kuzuru Pwani wiki hii, siku chache baada ya Mahakama Kuu kuharamisha urekebishaji katiba kupitia Mpango wa Maridhiano (BBI). Ingawa ratiba rasmi kuhusu ziara ya rais haijatolewa, anatarajiwa kutembelea miradi ya maendeleo katika ukanda huo. Kufikia jana, Rais Kenyatta alikuwa hajaeleza hisia zake kuhusu uamuzi wa majaji watano wa Mahakama Kuu kuharamisha BBI. Kwa upande mwingine, ilifichuka kuwa mwasisi mwenzake wa BBI aliye kiongozi wa Chama cha ODM, Bw Raila Odinga tayari alikuwa ametua Pwani wikendi. Hata hivyo, duru ziliambia Taifa Leokwamba ziara ya Bw Odinga Kaunti ya Kilifi ilikuwa ya kibinafsi na bado haijulikani kama watakutana na rais atakapowasili. Mnamo Jumamosi, alikutana na naibu mwenyekiti wa chama cha Jubilee David Murathe, Katibu Mkuu Muungano wa vyama vya wafanyakazi Francis Atwoli, Magavana Ali Joho (Mombasa) na Amason Kingi (Kilifi) miongoni mwa wanasiasa wengine. Mkutano huo ulitajwa kuwa wa chakula cha mchana. Matarajio makuu kuhusu ziara yake ya Pwani ni kwamba atasimamia kushuhudiwa kwa meli mbili za kwanza za usafirishaji mizigo zikitia nanga katika Bandari ya Lamu mnamo Alhamisi. Meli ya Mv CAP Carmel yenye urefu wa mita 204 inayotarajiwa kusafirisha mizigo mbalimbali kutoka Dae es Salaam, itakuwa ya kwanza kutia nanga Lamu kabla ielekee Bandari ya Salalah iliyo Oman baadaye. Meli ya pili iliyopangiwa kutia nanga hapo dakika chache baadaye ni ile ya Mv Seago Bremen Kaven kutoka Mombasa ambayo itakuwa ikisafirisha parachichi. Mamlaka ya Kusimamia Bandari za Kenya (KPA) pamoja na Mamlaka ya Ukusanyaji Ushuru (KRA) tayari zimeanza kutamatisha mipango muhimu kabla hafla hiyo inayotarajiwa kubadilisha uchumi wa Pwani na Kenya kwa jumla. Kapteni Geoffrey Namadoa kutoka KPA alisema MV CAP Carmel ambayo ina bendera ya Singapore, ina uwezo wa kupakia na kupakua mizigo bandarini bila kutumia kreni. Alieleza kuwa bandari hiyo imejengwa mahali pazuri ambapo itakuwa mshindani mkubwa wa bandari nyingine zilizoendelea kimataifa kama vile ya Durban, Afrika Kusini. Kwa upande mwingine, meneja mkuu wa kitengo cha huduma za baharini katika KRA, Bw John Bisonga, alisema wanakamilisha kuweka mitambo ambayo itazuia usafirishaji wa bidhaa haramu kupitia kwa Bandari ya Lamu. “KRA inafahamu fika kwamba wahalifu huenda wakajaribu kutumia bandari ya Lamu kwa shughuli zisizokubaliwa kisheria lakini tumepeleka rasilimali zote zinazohitajika ikiwemo wahudumu na mitambo,” akasema. Kando na kutumia mitambo ya kitekinolojia, Bw Bisonga alisema kutakuwa pia na mbwa wa kunusanusa iwapo hilo litahitajika mara kwa mara. Serikali imewapa wafanyabiashara vichocheo vya kuwavutia ikiwemo uhifadhi mizigo kwa siku 60 bila malipo kwa wanaosafirisha bidhaa kupitia Lamu, badala ya siku 21 ambazo hutolewa katika Bandari ya Mombasa. Uvundo tele Nairobi huku NMS ikizembea MNAMO Machi 2021 Idara ya Huduma la Jiji la Nairobi (NMS) ilisema kwamba imeweka mikakati ya kuimarisha usafi katika kaunti ndogo zote 17 za Nairobi. Hii ni moja ya majukumu ambayo idara hiyo ilitwikwa baada ya aliyekuwa gavana wa Nairobi Mike Sonko kuhamisha majukumu muhimu kwa serikali kuu ikiwemo uzoaji wa taka na uimarishaji wa miundo misingi. NMS chini ya usimamizi wa Mkurugenzi Mkuu Meja Jenerali Mohammed Badi ilianza vyema na kuahidi mnamo Januari kutumia malori 210 zaidi ya kuzoa taka kote katika jiji kuu la nchi na kitovu cha uchumi Afrika Mashariki. Lakini juhudi ambazo shirika hilo lilianza lilipobuniwa mwaka jana na kulifanya lisifiwe zimetoweka na mitaa ya jiji imejaa rundo za taka zinazooza. Kuanzia barabara zilizo kati kati ya jiji hadi mitaa ya makazi, taka zimetapakaa huku zikichukua zaidi ya mwezi kabla ya kuzolewa. “Hali hapa ni mbaya sana. Sijui mara ya mwisho kuona lori au wafanyakazi wa NMS wakizoa taka ilikuwa lini,” asema Jared Onyango, mkazi wa mtaa wa Umoja, mashariki mwa jiji. Katika barabara za jiji, wafanyabiashara na wageni wanakerwa na uvundo unaotoka kwa jaa za taka ambazo zinachukua zaidi ya wiki moja bila kuzolewa. Chini ya utawala wa Bw Sonko na mtangulizi wake, Evans Kidero, kulikuwa na mpango wa kudumisha usafi kati kati ya jiji huku wafanya kazi wakifagia barabara za kati kati ya jiji kuanzia saa tatu usiku. “Siku hizi sioni wafanyakazi wa kaunti jinsi ilivyokuwa zamani walipokuwa wakifagia na kuzoa taka usiku,” asema mlinzi mmoja kwenye barabara ya Moi Avenue katikati ya jiji akiketi kando ya pipa lililofurika rundo la taka. Baadhi ya barabara zimekuwa majaa ya kurundika taka zinazooza na kusababisha uvundo mkali. Mnamo Machi mwaka huu, NMS ilisema kwamba ingeongeza malori zaidi ili kufanikisha uzoaji wa taka na kuimarisha usafi katika jiji lakini kulingana na hali ilivyo kwa wakati huu, hiyo ilikuwa ahadi hewa tu. Kwa miaka mingi uzoaji wa taka umekuwa biashara inayotumiwa kupora pesa katika serikali ya jiji la Nairobi kupitia zabuni za mamilioni ya pesa. Alipobuni NMS mwaka jana, Rais Kenyatta alisema tatizo kubwa la Nairobi ni ufisadi na mitandao ya walaghai na kumuagiza Meja Jenerali Badi kuivunja. “Tunashuhudia taka zisizozolewa katika baadhi ya barabara kati kati mwa jiji,” aliongeza. Walaghai hawa husimamia usambazaji wa maji na utoaji wa leseni na kufanya utoaji wa huduma kutowezekana,” alisema Rais Kenyatta. Licha ya jukumu la uzoaji taka kuhamishiwa NMS, hali imekuwa mbaya zaidi huku taka zikirudikana na kutapakaa kote. Ikiwa na bajeti ya zaidi ya Sh25 bilioni na ikiwa kaunti inayokusanya kiwango cha juu cha ushuru na kwamba ilibuniwa kwa lengo la kumaliza mitandao ya wafanyabiashara wanaothibiti shughuli katika jiji, ilitarajiwa NMS ingedumisha usafi Nairobi. Wakazi zaidi ya 4 milioni wa Nairobi hutoa zaidi ya tani 3000 za taka. Hii inamaanisha kuwa zikikosa kuzolewa kwa wiki moja, zaidi ya tani 21,000 hurundikana na kuozeana mitaani, barabarani na kuziba mitaro ya maji taka hali ambayo huwa inasababisha mafuriko wakati wa mvua. Kulingana na NMS, lengo la kununua malori zaidi lilikuwa ni kuimarisha uzoaji wa taka kwa kuwezesha wanakandarasi kuwa wakizichukua maeneo yaliyoidhinishwa katika wadi 85 za Nairobi. “Baadhi ya wadi ziko na idadi kubwa ya watu kuliko nyingine na kwa hivyo zinatoa taka kwa wingi na kwa hivyo zitakuwa na maeneo zaidi,” alieleza naibu mkurugenzi wa mazingira katika NMS, Maureen Njeri. Hata hivyo, kulingana na hali ilivyo, mpango huu haukufaulu kutekelezwa. NMS inalaumu wakazi wa kutupa taka maeneo yasiyoruhusiwa na kusababisha mirundiko inayoshuhudiwa kote katika jiji. “Watu wanatupa taka maeneo yasiyoidhinishwa na hii imekuwa changamoto kwetu,” asema afisa mmoja wa idara ya mazingira katika NMS ambaye aliomba tusitaje jina. “Kuna vita pia katika tenda za uzoaji taka ambayo imekuwa ikitumiwa kufyonza pesa,” asema. Mnamo Januari, Meja Jenerali Badi alitangaza kuwa idara yake ilialika kampuni za kibinafsi kusaidia NMS katika uzoaji taka na ilikuwa ikishughulikia tenda hizo. Kwa mujibu wa takwimu za Shirika la Kitaifa Kuhusu Takwimu (KNBS), Ruiru ina zaidi ya watu 490, 120. “Wanaokujia mgao wa NG-CDF kusomesha watoto wao ni wengi, ila ni wachache wanaopokea. Ruiru ikigawanywa, itakuwa rahisi kutekeleza miradi ya maendeleo kama vile barabara, kwa sababu maeneobunge yatakayoibuka kila moja itapata mgao wake,” Bw King’ara akaambia Taifa Leo. Mgao wa NG-CDF katika sekta ya masomo, mbunge huyo alisema huwapa kipaumbele wanafunzi wa Kidato cha Tatu na Kidato cha Nne. “Hatua hiyo inatokana na upungufu wa fedha kufikia wanafunzi wote wanaopaswa kufadhiliwa. Huwapa mstari wa mbele wale wa Kidato cha Tatu na Kidato cha Nne ili wasihangaike kuhitimu masomo ya upili,” akafafanua. Ruiru ni miongoni mwa maeneobunge sita yaliyopendekezwa kugawanywa ili kuongeza idadi ya maeneobunge, kupitia Mswada wa Ripoti ya Maridhiano (BBI), na ambao juma lililopita uliharamishwa na mahakama kuu. Jopo la majaji watano wa mahakama hiyo walitaja mswada huo wa marekebisho ya Katiba 2020, kama “mpango haramu na ambao haukuzingatia sheria za Katiba”. Jubilee yapiga kampeni kali za kupangua UDA uchaguzini Rurii KUNDI la wanasiasa wa Jubilee wikendi waliendeleza mpango wa kudhoofisha ushawishi wa chama cha United Democratic Alliance (UDA) katika uchaguzi mdogo wa Wadi ya Rurii, Kaunti ya Nyandarua, unaofanyika Jumanne. Wanasiasa hao walitumia rasilimali nyingi kulipia matangazo katika runinga na redio mbalimbali kwenye jitihadi za kuvumisha mgombeaji wa Jubilee. Wakiongozwa na Gavana wa Nyandarua Francis Kimemia, Waziri wa Maji Sicily Kariuk, Gavana wa Laikipia Ndiritu Muriithi, Kiongozi wa Wengi Bungeni Amos Kimunya na Mbunge wa Nyeri Mjini Ngunjiri Wambugu, walifanya kila wawezalo kuhujumu kampeni za UDA. Chebukati ashuhudia maandalizi ya uchaguzi wa Juja TUME Huru ya Uchaguzi na Mipaka (IEBC), ilikamilisha maandalizi yake Jumatatu ambapo katika shule ya upili ya Mang’u High, maafisa wake walihakikisha vifaa vya uchaguzi wa eneobunge la Juja vilikuwa tayari. Maafisa wa uchaguzi wa IEBC walionekana wakiendelea na mikakati ya kupanga masanduku ya kura na kuyasambaza katika vituo 184. Mwenyekiti wa IEBC Wafula Chebukati, alifika katika kituo kikuu cha shule ya upili ya Mang’u High na kusema mipango yote iko shwari. Alisema chaguzi mbili za ubunge za Juja na Bonchari, Kisii zitaendelea kama kawaida licha ya kizingiti kilichowekwa na mahakama kuu kuwa tume hiyo haistahili kuendesha uchaguzi wowote kutokana na idadi chache ya makamishna walioko afisini. Kwa sasa ina makamishna watatu. “Uamuzi uliotolewa na mahakama hapo awali, wa mwaka wa 2019, ni kwamba mahakama kuu ilisema ya kwamba afisi ya IEBC inaweza kuendesha uchaguzi na maafisa watatu afisini na kwa hivyo tutaendelea na chaguzi hizo mbili,” alisema Chebukati. Hata hivyo alisema tume hiyo itapinga uamuzi uliotolewa Alhamisi wiki jana na mahakama kuu ambapo majaji watano walitoa hukumu kuhusu uhalali wa afisi yao yenye makamishna watatu walioko kwa sasa baada ya wengine kujiuzulu. Alisema maafisa wa usalama wamewekwa wa kutosha ambapo ana imani ya kwamba kila kitu kitaendeshwa jinsi ilivyopangwa. Alisema uchaguzi huo wa Juja ungeng’oa nanga saa kumi na mbili za alfajiri hadi saa kumi na moja jioni ambapo baadaye wataanza kuhesabu kura katika ukumbi mkuu wa shule ya Mang’ u High. Uchaguzi huo umevutia wawaniaji 10 huku ushindani mkali ukitarajiwa kuwa kati ya Bi Susan Njeri Waititu, mkewe marehemu Francis ‘Wakapee’ Waititu, wa chama cha Jubilee na Bw George Koimburi wa chama cha People Empowerment Party (PEP) kinachohusishwa na mbunge wa Gatundu Kusini Moses Kuria. Kulingana na sheria na kanuni za afya mikutano ya watu wengi ilipigwa marufuku kama njia mojawapo ya kupunguza kuenea kwa Covid-19. Hali hii ilisababisha wawaniaji wengi kuwa na changamoto ya kukutana na umati mkubwa wa wananchi kuwashawishi. Afisa mkuu wa IEBC wa Juja Bw Justus Mbithi, amewahimiza wapigakura zaidi ya 115,000 kujitokeza kwa wingi ili kumchagua kiongozi wanayemtaka. Wakazi wa Nyandarua waadhimisha Siku ya Punda Nchini WAKAZI wa eneo la Kwa Njaga, Kaunti ya Nyandarua, Jumatatu waliungana na wenzao kutoka Kisumu, Kajiado, Kitui na Nakuru kuadhimisha Siku ya Punda Nchini. Siku yenyewe imetengwa rasmi kuangazia namna ya kumtunza punda ikizingatiwa umuhimu na thamani ya mnyama huyu kwa maisha ya binadamu. Wakazi walichukua fursa hiyo kupanda miti na kutangamana na wataalamu kutoka Shirika la Muungano wa Wamiliki wa Punda Nchini (ADOK) ili kupokea ushauri wa jinsi ambavyo punda anastahili kutunzwa. Mwekahazina kutoka ADOK Bi Beth Kuria, aliambia Taifa Leo, walilenga kupitisha ujumbe muhimu kwa umma kuhusu umuhimu wa kumtunza punda pamoja na kumhifadhi kwenye mazingira mazuri. Alisema wakulima wengi wamekuwa wakipitia changamoto, baada ya mifugo yao kuibwa kila kukicha hasa baada ya mahakama kuruhusu shughuli za uchinjaji wa punda kurejelewa. “Hatua yenyewe itaendelea kumfinya mkulima kwa sababu wezi wa punda wamepata nguvu ya kuendeleza biashara haramu kwa wanunuzi, jambo ambalo litaendelea kumkandamiza mkulima,” akasema Bi Kuria. Aidha alisema punda huchukua muda mrefu kabla ya kuzaa wakati mwingine wakifikisha hadi miaka mitatu, jambo linalowaweka kwenye hatari ya kutoweka siku za usoni endapo mikakati ya kuwalinda haitazingatiwa. Alieleza kuwa punda wanahitaji matunzo ya hali ya juu kama vile kufanyiwa chanjo na kupatiwa dawa ya minyoo. Shirika la ADOK lilianzisha harakati za kuwakata punda kwato na kuwashauri wakulima kuwatengenezea sehemu maalum za kukaa. Bi Kuria alisema kuwa akina mama wengi wanaokaa mashambani, hususan wakulima, wanategemea punda kwa takriban kila kitu kama vile kusafirisha viazi kutoka mashamba yao nyumbani hadi sokoni, kubeba kuni na hata kubeba maji kutoka mtoni. Pia mwekahazina huyo alisema wakulima wanastahili kukumbatia malisho bora kwa punda wao, badala ya kuwaacha wakijisakia malisho ya vichakani, kutibiwa na kuwakinga dhidi ya maradhi. Vile vile alisema kuwa endapo mkulima analenga kufaidika na punda ni sharti ampatie matunzo mema. WAKAZI wa maeneo yaliyo na kiwango cha juu cha maambukizi ya virusi vya corona nchini Tanzania huenda wakafungiwa ndani iwapo serikali ya Rais Samia Suluhu Hassan itatekeleza kikamilifu mapendekezo ya ripoti ya kamati iliyobuniwa kutathmini ugonjwa wa Covid-19 humo nchini. Kamati hiyo iliyoongozwa na Prof Said Aboud, inasema kuwa Tanzania tayari imekumbwa na mawimbi mawili na nchi hiyo ya Afrika Mashariki inakabiliwa na hatari ya kuyumbishwa na wimbi la tatu. Ripoti hiyo, hata hivyo, inaonya kwamba iwapo serikali itafanya uamuzi wa kuwashurutisha watu kutoondoka nyumbani kwa lengo la kudhibiti maambukizi ya virusi vya corona, ihakikishe kwamba shughuli za kiuchumi hazitatiziki. “Serikali iendelee kuzingatia mazingira ya Kitanzania katika udhibiti wa ugonjwa wa Covid-19 katika kuamua kuweka au kutokuweka shuruti ya kujifungia na kuwa na ubunifu ili kuruhusu ukuaji wa uchumi na kuimarisha sekta zinazochangia katika uchumi,” inasema ripoti hiyo. Ripoti hiyo pia inaitaka serikali kutoa takwimu kuhusu uwepo wa ugonjwa wa Covid-19 na kuchukua hatua madhubuti kuimarisha hatua zote za afya za kinga katika ngazi zote ili kuepusha wimbi la tatu la ugonjwa huo. Ripoti ya kamati hiyo pia inapendekeza kuwa serikali iagize chanjo ya corona kupitia mpango wa kutoa chanjo nafuu kwa nchi maskini (Covax). Kuhusu tiba za kiasili, kamati hiyo inapendekeza kuwa dawa hizo zitumike lakini sharti ziwe zimethibitishwa kisayansi. “Kamati inashauri serikali kwa kutumia vyombo vyake iendelee na hatua kuelekea kuruhusu matumizi huru ya chanjo dhidi ya ugonjwa wa Covid-19 kwa kutumia chanjo zilizoorodheshwa na Shirika la Afya Duniani (WHO) ili kuwapa fursa ya kinga wananchi wake kwa kuwa kupitia uchambuzi wa Kamati, chanjo hizo zina ufanisi na usalama unaokubalika kisayansi,” inasema ripoti hiyo. Kamati hiyo inashauri kwamba makundi ya watu walio katika hatari kubwa ya kuambukizwa na corona yapewe kipaumbele chanjo itakapowasili nchini. “Kipaumbele cha utoaji wa chanjo dhidi ya Covid-19 nchini kwa kuanzia kiwe kwa wahudumu katika vituo vya kutolea huduma za afya na watumishi walio katika mstari wa mbele wa utoaji wa huduma mathalani watumishi sekta ya utalii, hoteli, mipakani, viongozi wa dini na mahujaji. “Wazee na watu wazima kuanzia umri wa miaka zaidi ya 50 na watu wazima wenye maradhi sugu mengine mathalani kisukari, shinikizo la damu, maradhi ya mfumo wa upumuaji, magonjwa ya figo pia wapewe kipaumbele,” inasema ripoti hiyo. Iwapo, Rais Suluhu ataamua kutoa agizo la kufunga baadhi ya maeneo ya nchi, atakuwa ameenda kinyume na msimamo wa mtangulizi wake John Pombe Magufuli aliyeaga dunia Machi 17, 2021. Magufuli alikuwa ameapa kuwa hatafunga nchi na wala hataagiza chanjo ya corona kutoka mataifa ya kigeni. Ashtakiwa kufanya kitendo cha kipumbavu ndani ya feri MWANAMUME mmoja mjini Mombasa amejipata kizimbani baada ya kufanya tendo la kuudhi katika kivuko cha feri. Ismail Hamisi, 25, ameshtakiwa kugusa makusudi makalio ya Bi XY kwa uume wake mnamo Mei 12, katika eneo la feri ndani ya MV Safari mwendo wa saa sita na nusu mchana. Nyaraka za korti zinasema Hamisi na mwanamke huyo walikuwa baadhi ya abiria waliokuwa wakitoka Mombasa Kisiwani kwenda Likoni siku ya tukio. Alisimama nyuma ya mwanamke huyo akavutiwa na urembo na umbo lake kabla kufanya kosa hilo. Inasemekana mwanamke huyo alikuwa amevaa nguo fupi iliyokuwa na msongamano mkubwa, wakati mtuhumiwa alitoa uume wake na kuusugua kwenye makalio ya mlalamishi kabla kumalizia shughuli kwenye nguo za mwanadada. Nguo za mwanamke huyo, ambazo zilichafuliwa na shahawa, ni miongoni mwa ushahidi utakaotumika kortini. Wawili hao, pamoja na nguo hizo, wamepelekwa kwenye maabara ya serikali kwa uchunguzi wa DNA. Idadi ya chini ya wapigakura yashuhudiwa eneobunge la Juja SHUGHULI ya upigaji kura eneobunge la Juja, Kaunti ya Kiambu inaendelea, huku hali ya usalama ikiwa imeimarishwa. Wapigakura eneo hilo wanashiriki uchaguzi mdogo leo Jumanne baada ya kiti cha ubunge kusalia wazi kufuatia kifo cha Francis Munyua Waititu ‘Wakapee’ Februari 2021. Idadi ya wapigakura waliojitokeza imetajwa kuwa ya chini mno ikilinganishwa na idadi jumla ya wapigakura waliosajiliwa na Tume Huru ya Uchaguzi na Mipaka (IEBC). “Uchaguzi ulianza vizuri. Tunapongeza IEBC kwa kufungua vituo vya kupigia kura mapema. Hata hivyo, idadi ya waliojitokeza ni ya chini mno, tunahimiza watu kuja kwa wingi ili washiriki zoezi hili la kidemokrasia,” amesema mgombea wa kiti hicho kupitia People’s Empowerment Party (PEP) George Koimburi baada ya kupiga kura yake. Alikuwa ameandamana na Mbunge wa Gatundu Kusini Moses Kuria. Kivumbi kikali kinatarajiwa kushuhudiwa kati ya Bw Koimburi na mjane wa Wakapee, Bi Susan Njeri Waititu, anayegombea kiti cha ubunge Juja kwa tiketi ya chama cha Jubilee. Tayari Bi Njeri ameshapiga kura yake ambapo alikuwa ameandamana na mbunge Mwakilishi wa Wanawake wa Kaunti ya Kiambu, Gathoni Wa Muchomba. “Kwa sasa sina habari za kutosha. Ninasikia kulikuwa na shambulio kutoka kwa maadui mapema asubuhi. Bado hatujafanikiwa kubata habari kamili kwa sababu mawimbi ya mawasiliano ni mabaya. Inawezekana kuna vifo na majeruhi lakini hakuna sababu ya kuhofia. Bado tuko imara,” akasema. Duru kutoka kwa idara ya polisi zilisema kikosi cha KDF kilichokuwa kikipiga doria asubuhi kilikanyaga bomu la kujitengenezea ambalo lilitegwa barabarani Baure, na kusababisha wanajeshi kadhaa kupoteza maisha yao na wengine wakajeruhiwa. Wakazi wa Nyandarua waadhimisha Siku ya Punda Nchini WAKAZI wa eneo la Kwa Njaga, Kaunti ya Nyandarua, Jumatatu waliungana na wenzao kutoka Kisumu, Kajiado, Kitui na Nakuru kuadhimisha Siku ya Punda Nchini. Siku yenyewe imetengwa rasmi kuangazia namna ya kumtunza punda ikizingatiwa umuhimu na thamani ya mnyama huyu kwa maisha ya binadamu. Wakazi walichukua fursa hiyo kupanda miti na kutangamana na wataalamu kutoka Shirika la Muungano wa Wamiliki wa Punda Nchini (ADOK) ili kupokea ushauri wa jinsi ambavyo punda anastahili kutunzwa. Mwekahazina kutoka ADOK Bi Beth Kuria, aliambia Taifa Leo, walilenga kupitisha ujumbe muhimu kwa umma kuhusu umuhimu wa kumtunza punda pamoja na kumhifadhi kwenye mazingira mazuri. Alisema wakulima wengi wamekuwa wakipitia changamoto, baada ya mifugo yao kuibwa kila kukicha hasa baada ya mahakama kuruhusu shughuli za uchinjaji wa punda kurejelewa. “Hatua yenyewe itaendelea kumfinya mkulima kwa sababu wezi wa punda wamepata nguvu ya kuendeleza biashara haramu kwa wanunuzi, jambo ambalo litaendelea kumkandamiza mkulima,” akasema Bi Kuria. Aidha alisema punda huchukua muda mrefu kabla ya kuzaa wakati mwingine wakifikisha hadi miaka mitatu, jambo linalowaweka kwenye hatari ya kutoweka siku za usoni endapo mikakati ya kuwalinda haitazingatiwa. Alieleza kuwa punda wanahitaji matunzo ya hali ya juu kama vile kufanyiwa chanjo na kupatiwa dawa ya minyoo. Shirika la ADOK lilianzisha harakati za kuwakata punda kwato na kuwashauri wakulima kuwatengenezea sehemu maalum za kukaa. Bi Kuria alisema kuwa akina mama wengi wanaokaa mashambani, hususan wakulima, wanategemea punda kwa takriban kila kitu kama vile kusafirisha viazi kutoka mashamba yao nyumbani hadi sokoni, kubeba kuni na hata kubeba maji kutoka mtoni. Pia mwekahazina huyo alisema wakulima wanastahili kukumbatia malisho bora kwa punda wao, badala ya kuwaacha wakijisakia malisho ya vichakani, kutibiwa na kuwakinga dhidi ya maradhi. Vile vile alisema kuwa endapo mkulima analenga kufaidika na punda ni sharti ampatie matunzo mema. KFS yapinga kesi ya kuzima Mpesa Likoni SHIRIKA la Huduma za Feri (KFS) limeomba mahakama itupilie mbali kesi inayopinga utumizi wa mfumo wa Mpesa kulipia ada za kuvuka feri Likoni, Kaunti ya Mombasa. Kulingana na KFS, mfumo huo ulinuiwa kutekeleza mwongozo wa serikali uliohitaji watu waepuke matumizi ya sarafu ili kuepusha ueneaji wa virusi vya corona. Katika utetezi wake katika kesi iliyowasilishwa mahakamani na shirika la kutetea haki za binadamu la Muslims for Human Rights (Muhuri), KFS imesema Muhuri inapoteza muda wa mahakama kwa kuwa madai yake hayana msingi. Kupitia hati ya kiapo ya Mkurugenzi Mkuu wa KFS, Bakari Hamisi Gowa, KFS ilidai hakuna mtu yeyote ambaye hukatazwa kuvuka feri kama hawezi kulipa ada kupitia simu na ana pesa taslimu. Alieleza kuwa, kuna maajenti ambao wameruhusiwa kupokea pesa taslimu kutoka kwa wasafiri ambao hawana uwezo wa kulipa kwa simu, na kuna mpango mahsusi ambao huhakikisha pesa zinazokusanywa zinafikia shirika hilo. Covid: Magavana zaidi katika hatari ya kuadhibiwa HUENDA hatua ya Seneti kumwondoa mamlakani Gavana Mohamud Abdi wa Wajir, Jumatatu, imefungua njia kwa magavana wengine kukabiliwa kwa kutowajibikia utumiaji wa fedha za kukabili janga la virusi vya corona. Miongoni mwa sababu zilizomfanya gavana huyo kuondolewa uongozini ni kutowajibikia matumizi ya fedha hizo, licha ya idara ya afya kutengewa Sh2.4 bilioni na madiwani. Katika tukio la kutamausha, ilidaiwa mhudumu mmoja alifariki katika Hospitali ya Rufaa ya Wajir kwa kukosa hewa ya oksijeni. Seneti ilielezwa marehemu alikuwa akiugua corona. Kutokana na hilo, magavana wengine wako hatarini, kwani Ripoti ya Mkaguzi Mkuu wa Hesabu za Serikali imeonyesha kuwa zaidi ya kaunti 30 zilitumia vibaya fedha zilizotengewa serikali kukabili janga hilo. Ripoti ilisema kuwa kijumla, kaunti zilipokea jumla ya Sh7.7 bilioni kukabili janga hilo, ambapo Sh5 bilioni zilitolewa na Serikali ya Kitaifa. Zilipokea Sh2.3 bilioni kutoka kwa Wizara ya Afya kama marupurupu ya kuwalipa wahudumu wa afya, huku Sh350 milioni zikiwa msaada kutoka kwa Shirika la Maendeleo ya Kimataifa la Denmark (DANIDA). Mkaguzi Mkuu wa Hesabu, Bi Nancy Gathungu, alisema serikali ilitoa fedha hizo kwa kaunti bila kuzishirikisha ifaavyo katika kubuni utaratibu maalum wa matumizi yake. “Pengo hilo lilichelewesha matumizi ya fedha zilizotolewa. Nyingi ziliendelea kukaa kwenye benki, hali iliyohatarisha usalama wake,” akasema Bi Gathungu. Ripoti ilionyesha kuwa kaunti zote 47 hazikuwalipa wahudumu marupurupu yao ifaavyo, nne zilitoa kandarasi kwa kampuni ambazo hazikufikisha viwango vifaavyo huku zote 47 zikikosa kufanya uchunguzi ufaao zilipotoa kandarasi kwa kampuni mbalimbali. Hivyo, mkaguzi alisema Tume ya Maadili na Kupambana na Ufisadi (EACC) na Idara ya Kuchunguza Uhalifu (DCI) zinapaswa kufanya uchunguzi zaidi kubaini ikiwa kuna ubadhirifu mwingine uliofanyika kwenye matumizi ya fedha hizo. Serikali imepokea mikopo ya zaidi ya Sh200 bilioni kukabili janga hilo tangu liliporipotiwa nchini mara ya kwanza Machi mwaka uliopita. Hata hivyo, utata ungalipo kuhusu jinsi kiwango kikubwa cha fedha hizo zilivyotumika, hasa baada ya kuibuka kwa sakata ya Halmashauri ya Kusambaza Dawa Kenya (KEMSA), ambapo Sh7.8 bilioni zinaaminika kuporwa kupitia utoaji kandarasi ghushi. Kaunti zimekuwa zikilaumiwa kwa kutochukua mikakati ifaayo kukabili janga hilo licha ya baadhi ya magavana kujitetea. Utalii: Balala apingwa kuhusu ubinafsishaji WADAU katika sekta ya utalii wameikashifu serikali kwa kupendekeza mipango ya kuzifanya mbuga za wanyama za kitaifa kusimamiwa na mashirika ya kibinafsi. Wakiongozwa na Mkurugenzi Mkuu wa Muungano wa Wafanyikazi wa Hotelini (KAHC), Dkt Sam Ikwaye, walisema hatua hiyo inaweza ikaathiri vibaya utalii nchini. “Ni makosa kubwa kwa serikali. Kampuni nyingi ambazo zinamilikiwa na watu kibinafsi hazileti faida yoyote kwa raia wa kawaida,” Bw Ikwaye alisema. Mwishoni mwa wiki iliyopita, Waziri wa Utalii na Wanyamapori, Bw Najib Balala alisema kuwa serikali inapanga kuweka baadhi za mbuga za wanyamapori na taasisi nyingine za kitalii zinazosimamiwa na serikali kuwa za kibinafsi. Kulingana naye, hatua hiyo itawezesha serikali kufanya biashara bila hasara. Alieleza kuwa janga la corona limeathiri sana sekta hiyo na ni muhimu kubadilisha mtindo wa jinsi serikali inajihusisha katika biashara kwani kumekuwa na hasara tele tangu mwaka uliopita. “Kwa nini serikali imiliki mbuga za wanyama? Haya ndio mambo ambayo tunapaswa kubadilisha,” Bw Balala alisema katika kongamano lililoandaliwa kupitia mtandaoni. Kando na mbuga za wanyama, serikali husimamia taasisi nyingine kama vile hoteli na vyumba vya mikutano ambavyo wadau wanahofia huenda pia ikaamuliwa zisimamiwe na mashirika ya kibinafsi. Kulingana na Bw Ikwaye, shirika la kitaifa la ndege la Kenya Airways ni mojawapo ya kampuni za serikali ambazo zimepata changamoto nyingi baada ya kuwekwa kwa mikono ya watu binafsi. Bw Ikwaye pia alisema mara nyingi, kampuni binafsi huenda zikadhulumu Wakenya kwa kuwatoza ada za juu kabla ya kuingia mbugani. Alirai wizara hiyo kufanya utafiti kamili kabla kutoa msimamo ya jinsi mbuga za wanyama kumilikiwa na watu binafsi. Kwa upande wake, afisa mkuu wa muunganio wa watalii Pwani (KCTA) Julius Owino alisema ni heri mashirika mbalimbali ya serikali yaunganishwe badala ya kuyafanya yawe ya kibinafsi. “Mbuga za wanayamapori ni hazina kubwa ya nchi na haiwezi kupewa kwa watu binafsi, ikiwa serikali ina mipango ya kufanya hivyo, inamaanisha imeshindwa kuzihifadhi,” Bw Owino alisema. Kenya ina mbuga zaidi ya 20 ambazo zimemilikiwa na serikali. Mapema mwezi huu serikali ilianzisha rasmi shugli ya kuhesabu wanyamapori wote nchini ili kujua idadi na kuboresha uhifadhi wa wanyama hao. Wabunge kukutana kujadili na kupigia kura ripoti kuhusu ufaafu wa Jaji Martha Koome kwa cheo cha Jaji Mkuu WABUNGE wameitwa kwa kikao maalum Jumatano kujadili na kupiga kura ripoti ya kamati ya sheria kuhusu ufaafu wa Jaji Martha Koome kwa wadhifa wa Jaji Mkuu nchini. Jaji Koome alipigwa msasa Alhamisi wiki alipigwa msasa na Kamati ya Bunge kuhusu Sheria na Masuala ya Kikatiba kubaini ufaafu wake kwa wadhifa huo ambao pia utamtwika hadhi ya kuwa Rais wa Idara ya Mahakama. Ikiwa uteuzi wake utaidhinishwa na bunge, Jaji huyo mwenye tajriba ya miaka 33 katika ulingo wa sheria atachukua mahala pa David Maraga aliyestaafu mnamo Januari 12, 2021. Hii ni baada ya Jaji huyo Mkuu wa zamani kutimu umri wa miaka 70, umri ambao kikatiba mtu haruhusiwi kushikilia wadhifa huo. Bi Koome alipendekezwa na Tume ya Huduma za Mahakama (JSC) kutoka miongoni mwa wagombeaji 10 waliohojiwa kwa cheo hicho mwezi jana. “Kikao cha kwanza maalum kitaanza Jumatano, Mei 19, 2021 ambapo wabunge wabunge watashughulikia kuidhinishwa kwa Jaji Martha Koome kama Jaji Mkuu wa Jamhuri ya Kenya na hoja kuhusu msamaha wa ushuru kwa kampuni za asili ya Japan,” Karani wa Bunge la Kitaifa Michael Sialai akasema kwenye taarifa kwa wanahabari Jumanne jioni. Katika kikao maalum cha pili kitakachoanza saa nane na nusu alasiri, wabunge watajadili ripoti ya Kamati ya Bunge kuhusu Sheria Mbadala kuhusu sheria mbalimbali. Vile vile, Mswada wa Mifugo, 2021, Mswada wa Unyunyiziaji, 2021 na Mswada wa Marekebisho ya Sheria ya Bima ya Matibabu (NHIF) itajadiliwa. Idadi ya wateja ingali ya chini katika hoteli kadhaa Nairobi licha ya ‘lockdown’ kuondolewa WAHUDUMU wa hoteli jijini Nairobi na viunga vyake wanalalamikia kuendelea kudorora kwa biashara kutokana na sheria na mikakati iliyowekwa na serikali kusaidia kudhibiti msambao wa virusi vya corona. Kati ya Machi 26, 2021 na Mei 1, 2021, huduma za hoteli Nairobi zilidhibitiwa, wahudumu wakitakiwa kutoa huduma za wanaonua vyakula na kubeba. Baa na maeneo ya burudani yalifungwa, kutii agizo la Rais Uhuru Kenyatta kuhusu zuio la ama kuingia au kutoka kaunti tano ambazo ni Nairobi, Kajiado, Machakos, Kiambu na Nakuru. Licha ya amri hiyo kuondolewa Mei 1, 2021, na Rais wakati wa maadhimisho ya Leba Dei, wahudumu wa mikahawa wanalia biashara zao zingali chini. “Tunapitia wakati mgumu kwa sababu idadi ya wateja imepungua kwa kiasi kikubwa hasa ikizingatiwa mpangilio ni ule wa kuhudumia watu wachache,” mhudumu mmoja katika hoteli ya Pebble, mtaani Pipeline, Nairobi akaambia Taifa Leo. Alisema hoteli hiyo kufikisha wateja 100 kwa siku ni kibarua, ikilinganishwa na idadi kubwa ya wateja iliyokuwa ikihudumia awali. Kamket ataka apewe maelezo kuhusu aliko Spika Muturi na usalama wake MBUNGE wa Tiaty William Kamket, Jumatano aliibua suala la kutokuwepo kwa Spika wa Bunge la Kitaifa ukumbini wakati wa kikao maalum cha bunge hilo, akielezea hofu kuhusu usalama wake. Mbunge huyo alimtaka Naibu Spika Moses Cheboi kutoa maelezo kuhusu aliko Bw Muturi akidai kupata habari kwamba spika huyo yuko “katika kituo fulani cha karantini kwa muda usiojulikana.” “Nimeingiwa na hofu kuhusu aliko spika wetu pamoja na usalama wake. Hii ni baada ya kusoma mitandaoni kwamba spika wetu yuko katika karantini fulani akifanyiwa tambiko. Je, spika wetu yuko salama kweli? Tupe maelezo,” akasema Bw Kamket aliposimama kwa hoja ya nidhamu wakati wa kikao cha asubuhi. Hata hivyo, akimjibu Bw Kamket, Bw Cheboi alidinda kutoa maelezo kamili kuhusu ni kwa nini Bw Muturi hakuwa bungeni licha ya kuitisha kikao hicho maalum. Hata hivyo, aliwahakikishia wabunge kwamba bosi wake yuko salama na “tunawasiliana naye kila wakati.” “Spika ana majukumu mengi na leo (Jumatano) anashughulikia mojawapo ya majukumu hayo. Hata hivyo, nataka kuhakikishia bunge hili kwamba yuko salama na hajazuiliwa katika karantini yoyote. Yu buheri wa afya na ndiye aliyetia saini notisi ya kuitisha kikao hiki,” akasema Bw Cheboi ambaye pia ni Mbunge wa Kuresoi Kaskazini. Duru zilisema kuwa Spika Muturi amejitenga nyumbani kwake, Mbeere, kwa siku saba, anakofanyiwa tambiko na wazee kumwandaa kuwa msemaji wa eneo la Mlima Kenya Mashariki. Pia anaandaliwa kuwa mrithi Rais Uhuru Kenyatta kama kinara wa kisiasa wa eneo la Mlima Kenya. “Tumekutana nao na kuzungumza nao kuhusu masuala wanayofuatilia ikiwemo stakabadhi mbalimbali ambazo walikuwa wanahitaji kutoka katika idara zetu,” akasema. Hata hivyo Bw Mkare alikana madai kuwa kuna baadhi ya maafisa wa kaunti ambao wametiwa mbaroni. Alisema baadhi ya stakabadhi wanazohitaji zinahusu jengo jipya la matibabu la mamilioni ya pesa lilanojenjwa katika Hospitali ya Kaunti ya Kilifi. Sehemu ya jumba hilo linatumika kwa kuwahudumia wagonjwa mahututi wa Covid-19.Aliongeza kusema kuwa maafisa hao pia walikuwa wanafuatilia maafisa wengine wa kaunti ambao walihitajika kuandika taarifa zao. “Kuna baadhi ya maafisa kutoka idara tofauti ambao walihitajika kufika katika afisi za upelezi wa jinai Nairobi mwaka 2020. Kunao pia baadhi ambao hawakwenda na imebidi maafisa hao wa upelelezi kuwafuatlia ili kunakili taarifa zao,” akasema Bw Mkare. Baadhi ya maafisa wa kaunti ambao walienda Nairobi ni Afisa Mkuu wa wizara ya barabara Bw Ken Kazungu na mkurugenzi wa maswala ya maji Bi Mapenzi Chivila. Afisa mmoja ambaye hakutaka kutajwa alisema majasusi wanachunguza nakala zote za miradi kuanzia mwaka wa 2014. Jumanne mchana, msafara was magari matatu, moja likiwemo la Tume ya Maadili na Kupambana na Ufisadi (EACC) yalikuwa yanatoka katika ofisi za katibu wa kaunti. Gari moja lilikuwa limewabeba maafisa kadha wa serikali ya kaunti. Mwezi Mei mwaka jana, maafisa kutoka EACC waliwatia mbaroni Katibu Mkuu wa Kaunti ya Kilifi Bw Arnild Mkare, Afisa Mkuu wa matibabu Bw Bilal Mazoya na mwenzake wa afya ya umma Bw Bilal Madzoya kwa madai kuwa walikataa kupena habari muhimu za kusaidia katika upelezi wa kesi tofauti katika kaunti hiyo. Kenya yakabiliwa na uhaba mkubwa wa chanjo ya corona KIWANGO cha maambukizi ya corona kilipanda Jumatano hadi asilimia 9.1 kutoka asilimia 7.5 Jumanne baada ya serikali kutangaza kuwa Kenya inakabiliwa na uhaba mkubwa wa chanjo. Kenya iliandikisha visa 376 vipya vya maambukizi baada ya sampuli 4,153 kupimwa. Vile vile, idadi ya wagonjwa waliothibitishwa kufariki kutokana na Covid-19 ilikuwa 14 na kufikisha idadi jumla ya waliofariki kuwa 3,035. Akiongea na wanahabari Jumanne, Waziri wa Afya Mutahi Kagwe alitangaza kuwa kuna dozi 100,000 pekee za chanjo ya AstraZeneca ilhali shughuli ya utoaji chanjo ingali inaendelea. “Tunahitaji chanjo kwa dharura kwa sababu maghala yetu kote nchi yamesalia na dozi 100,000 za AstraZeneca. Tunahitaji chanjo kwa dharura,” akasema huku akifichua kuwa jumla ya watu 945,597 wamepokea chanjo kufikia Jumanne. Bw Kagwe aliongeza kuwa uhaba wa chanjo ya AstraZeneca umechangiwa na ongezeko la visa vya maambukizi na maafa kutokana na corona nchini India. Kulingana na takwimu zilizotolewa Jumatano jumla ya wagonjwa 1,074 wa corona wamelazwa katika hospitali mbalimbali nchini. Wagonjwa wengine 4,626 wanahudumiwa chini ya mpango wa utunzaji nyumbani. Wakati huo huo, jumla ya wagonjwa 318 walithibitishwa kupona corona Jumatano; 248 wakiwa ni wale waliokuwa wakihudumiwa chini ya mpango wa kuuguzwa nyumbani na 70 wakiwa na wale waliolazwa katika hospitali mbalimbali nchini. “Kupona kwa wagonjwa 318 sasa imefikisha idadi ya waliopona kuwa 117,235,” ikasema taarifa hiyo kutoka Wizara ya Afya na kutiwa saini na Bw Kagwe. Balala sasa ajitetea kuhusu pendekezo la ubinafsishaji wa mbuga za wanyamapori WAZIRI wa Utalii na Wanyamapori Najib Balala amejitokeza kufafanua kuhusu matamshi yake ya kupendekeza ubinafsishaji wa mbuga za wanyamapori za kitaifa. Waziri huyo amesema mpango wa serikali ni kushirikiana na mashirika ya kibinafsi kwa usimamizi wa mbuga hizo wala si kuziuza ilivyodhaniwa na wengi. Hii ni baada ya wadau katika sekta ya utalii kukashifu pendekezo la serikali kuzifanya mbuga za wanyama kusimamiwa na mashirika binafsi. Akiongea katika mahojiano ya runinga, waziri Balala alisema Jumatano lengo la ushirikiano kati ya kampuni binafsi na serikali ni kuendeleza biashara, na serikali itabaki kama mmiliki wa mbuga hizo. “Hatuna mpango wa kubinafsisha au kuuza mbuga yoyote. Kile tunataka ni ushirikiano ili kuboresha biashara ambayo sasa imeathirika pakubwa,” Bw Balala alisema. Pia, alieleza kuwa kuna zaidi ya mbuga 50 nchini lakini sita pekee ndizo zinazoleta faida kwa serikali. Kwa hivyo, kukiwa na ushirikiano na watu binafsi, serikali itapokea faida zaidi kutoka kwa biashara katika mbuga hizo. Sekta ya utalii ni miongoni mwa nyinginezo ambazo zimeathirika zaidi na janga la corona. Hii ni kutokana na masharti yaliyowekwa na serikali za nchi tofauti yaliyowazuia watalii kusafiri. “Hii ni baada ya maafisa wenzetu katika Uwanja wa Kimataifa wa Ndege wa Jommo Kenyatta (JKIA) kuingiwa na wasiwasi kutokana na kuongezeka kwa wasichana wanaofurika katika uwanja huo kwa madai ya kuchukua zawadi walizotumiwa na “wapenzi” wao waliopatana kupitia mitandao ya kijamii.” “Wanapofika, huwa wanashtuka kutambua walitapeliwa na hakuna zawadi zozote zilizotumwa,” ilisema taarifa kutoka kwa DCIKatika kisa cha hivi punde, mwanamke mwenye umri wa miaka 28 alitapeliwa Sh52,000 baada ya kukutana na mwanamume kwenye mitandao ya kijamii aliyedai kuwa raia wa Uingereza. Kama ishara ya mapenzi yake, tapeli huyo alidai alimtumia mwanamke huyo mikufu na mapambo mengine ya dhahabu.Kabla ya kupokea zawadi hizo alipokea simu kutoka kwa mwanamume aliyejitambulisha kama afisa wa kukusanya ushuru wa bidhaa zinazoingizwa nchini katika JKIA, aliyemjulisha kuwa amepokea kifurushi chake kutoka Ulaya, na kwamba alihitajika kulipa ada ya Sh52,000 ili kukichukua. “Alipowasili JKIA, simu ya mwanamume aliyejifanya kuwa ajenti wa kupitisha bidhaa haikuchukuliwa,”“Uchunguzi umeonyesha kuwa wakora hao huendesha shughuli zao kutoka Kisumu na Kiambu,” ilisema DCI. Washukiwa 11 wa kundi la MRC waliokamatwa wachunguzwa POLISI katika kaunti ya Mombasa wanachunguza nia ya watu 11 waliokamatwa Ijumaa alasiri kwa kushukiwa kuwa wanachama wa Kundi la Mombasa Republican Council (MRC). Washukiwa hao walikamatwa katika eneo la Mwaweni Likoni na polisi wanasema walikuwa na umri wa kati ya miaka 34 na 64. Kwa mujibu wa polisi, washukiwa hao walifumaniwa wakiwa kwenye mkutano haramu na sare na vitambulisho vya kundi la MRC pamoja na bendera ya kundi hilo. Mkuu wa DCI Richard Koywer alisema washukiwa hao wanazuiliwa katika kituo cha polisi cha Port Kisiwani Mombasa huku uchunguzi ukiendelea. Alisema kwamba walikiuka kanuni za kuzuia msambao wa virusi vya corona.“Watasalia katika seli za polisi hadi Jumatatu ambapo watafikishwa mahakamani kwa kuandaa mkutano haramu na kukosa kuzingatia masharti yaliyowekwa kuzuia kuenea kwa virusi vya corona,” akasema Koywer. Hata hivyo, Msemaji wa MRC Randu Nzai alikanusha madai kwamba washukiwa hao walikuwa wakipokea mafunzo ya kusajiliwa katika kundi hilo. MRC ni kundi ambalo limekuwa likipigania uhuru wa ukanda wa Pwani ili ujitenge na maeneo mengine ya Kenya.Kundi hilo pia lilikanusha madai ya serikali kwamba lina uhusiano na kundi la kigaidi la Al-Shabaab linalopigana katika nchi jirani ya Somalia. Wizara ya usalama wa ndani imekuwa ikihusisha visa vya uhalifu eneo la Pwani na kundi hilo.Mnamo Disemba 2020, polisi katika eneobunge la Jomvu waliwakamata watu zaidi ya 100 wanaohusisha na MRC huku 90 kati yao wakiwa wanawake. Washukiwa hao walikuwa wakikula kiapo ili kujiunga na MRC.Kwa sasa mikutano ya hadhara imepigwa marufuku kote nchini kama njia mojawapo ya kanuni za kuzuia kusambaa kwa corona. Kulingana na polisi, washukiwa hawakuwa na kibali cha kuandaa mkutano wa hadhara na wanaendelea kuchunguza nia yao kukiuka kanuni za serikali kwa kukutana.Kundi hilo limekuwa likikanusha madai ya serikali kwamba linahusika na vitendo vya uhalifu. Kwa upande mwingine, wanasiasa wengine wameashiria kujiunga na Chama cha United Democratic Alliance (UDA) ambacho kinahusishwa na Naibu Rais William Ruto. Wanasiasa hao wakiongozwa na Mbunge wa Malindi, Bi Aisha Jumwa, tayari wameunda kamati maalumu itakayopendekeza kiongozi wa Pwani ambaye jina lake litawasilishwa kwa Dkt Ruto kumzingatia kama mgombea mwenza wake, na pia itatoa ripoti kuhusu matarajio ya Wapwani kutoka wa naibu rais iwapo ataunda serikali ijayo. Kando na hayo, juhudi za viongozi wa kaunti sita za Pwani kushirikiana katika sera hasa za kuimarisha uchumi kupitia kwa Jumuiya ya Kaunti za Pwani (JKP) pia zimeonekana kwenda mwendo wa kobe. Mnamo Februari, wakati Gavana wa Taita Taveta Granton Samboja alipochaguliwa kuwa mwenyekiti wa JKP, iliwabidi magavana kutoa wito kwa wadau husika wakaze kamba zaidi kufanikisha maazimio ya jumuiya hiyo. Kulingana na Bw Steve Obaga, ambaye ni mchanganuzi wa kisiasa Malindi, kuna uwezekano wanasiasa Pwani bado hawana hakika kama wana uwezo wa kutosha kushindana na vyama vingine vikubwa kama vile ODM, Wiper na Jubilee ndiposa juhudi zao za kuungana hugonga mwamba. Kwa mfano, mji wa Mombasa, umepokea asilimia 10 pekee ya mvua iliyotarajiwa tangu mwaka huu 2021 ulipoanza. Mvua hii inanyesha tu kwa dakika chache kabla ya jua na joto kurejea. Hali hii imewatia wasiwasi wakulima wanaotegemea mvua, huku wengi wakihofia kuwa kutakuwa na ukame na uhaba wa chakula katika miezi ijayo. “Hatuwezi kusema kuwa kiangazi kitaendelea na pia siwezi kuhakikisha kuwa msimu wa mvua umeisha. Ninachoweza kusema ni kuwa, mvua itachelewa na kunyesha baada ya msimu uliotabiriwa. Hii imewahi kufanyika awali,” Bw Mwangi alisema. Mawimbi hayo pia yamefanya sehemu nyingine za nchi kama vile maeneo ya kati na magharibi kupokea mvua zaidi kuliko kawaida. Kwa mujibu wa Mkurugenzi wa Taasisi ya Utafiti wa Kilimo na ufugaji ya Kenya (KALRO) Finyange Pole, serikali za kaunti za Pwani zinapaswa kutenga pesa ili kufanya miradi ya kuteka maji ya mvua yatakayotumiwa na wakulima kunyunyizia mimea hasa wakati wa kiangazi. Alisema kwamba mvua inaponyesha katika sehemu nyingine nchini, maji yote huteremka na kuenda katika Bahari ya Bara Hindi. Adai kortini akivuta bangi huongeza nguvu za kiume SHAMBABOI alisababisha kicheko katika mahakama ya Eldoret alipodai uvutaji bangi humpa nguvu na uwezo wa kutekeleza majukumu yote, likiwemo la tendo la ndoa. Korti iliambiwa Peter Asieche alikamatwa mnamo Mei 15 katika eneo la Flax, Kaunti ya Elgeyo Marakwet, akiwa na gramu 100 za bangi ya thamani ya Sh2,000. “Mimi si mfanyabiashara wa dawa za kulevya lakini ni mvutaji sugu. Uvutaji bangi hunipa nguvu za kutekeleza majukumu ikiwa ni pamoja na kumtunza vizuri mke wangu na watoto,” alimwambia hakimu mwandamizi mkuu wa Eldoret, Bi Naomi Wairimu. Mwanamume ajirusha kutoka orofa ya kumi Mombasa MWANAMUME aliaga dunia baada ya kujirusha kutoka orofa ya kumi katika jengo la Imaara, karibu na Hospitali ya Pandya mjini Mombasa. Mwanamume huyo anayedhaniwa kuwa mwenye umri wa kati ya miaka 25 na 28 ambaye bado hajatambuliwa, inasemekana alijirusha kutoka dirisha linaloangaliana na sehemu ya kupanda lifti saa nane na nusu mchana. Mwili wake umepelekwa katika mochwari Hospitali Kuu ya Rufaa ya Coast General. Inaaminika kuwa mtu huyo alikuwa ndani ya jengo hilo kuanzia saa saba mchana akitembea katika ngazi moja hadi nyingine kabla ya kujirusha hadi chini. Kulingana na walioshuhudia, mtu huyo alipatikana kama tayari amening’inia katika dirisha la jengo hilo na alipojaribu kukatazwa kuruka, alikataa, akawaaga waliokuwa hapo na kisha kuruka. “Tulimkuta tayari ameshikilia chuma nje ya dirisha na karibu kuruka. Tulipojaribu kumzuia, alisema tu “kwaheri” na akaruka. Ilitokea haraka sana,” alisema mmoja wa walioshuhudia. Kwenye orofa ya chini, mmoja wa wafanyikazi katika jengo hilo alisema alikuwa akishuka kwenye pikipiki yake aliposikia kishindo kikubwa. “Nilikuwa nimewasili tu na kusikia kishindo kikubwa. Nilipouliza niliambiwa na maaskari kuwa kuna mtu ameruka kutoka kwenye jengo hilo. Hapo ndipo nilipokimbilia kuona na nikamkuta anapumua pumzi yake ya mwisho,” akaelezea. Haya yanajiri huku visa vya kujiua vimekuwa vikiongezeka nchini. Wataalam wanaamini visa vingi vimesababishwa na nyakati ngumu za kiuchumi na changamoto zilizoletwa na virusi vya corona. Kocha Sam Allardyce kuagana rasmi na West Bromwich Albion mwisho wa msimu huu MKUFUNZI Sam Allardyce amethibitisha kwamba ataagana rasmi na West Bromwich Albion mwishoni mwa msimu huu wa 2020-21. Allardyce alishuhudia kikosi anachokinoa kikiteremshwa ngazi kwenye Ligi Kuu ya kwa mara ya kwanza baada ya Arsenal kuwapepeta West Brom 3-1 mnamo Mei 9 uwanjani Emirates na kushuhudia vijana wa Allardyce wakishuka hadi Ligi ya Daraja la Kwanza (Championship). Allardyce ambaye amewahi kudhibiti mikoba ya Bolton Wanderers, Newcastle United, West Ham United, Sunderland na timu ya taifa ya Uingereza, aliajiriwa na West Brom kwa mkataba wa miezi 18 mnamo Disemba 2020 baada ya kutimuliwa kwa Slaven Bilic kutokana na matokeo duni. Hata hivyo, kocha huyo mwenye umri wa miaka 66 hatakamilisha kipindi kizima cha kandarasi yake ugani The Hawthorns. “West Brom wamenionyesha ukarimu mkubwa. Walikuwa radhi kurefusha mkataba wangu kwa muda mrefu zaidi ili niwasaidie kurudi kwenye kipute cha EPL haraka iwezekanavyo. Lakini nimeikataa ofa yao baada ya kufikiria sana kwa muda mrefu,” akasema Allardyce. “Iwapo ningekubali ofa hiyo na nifaulishe malengo yao ya kurejea EPL kwa ajili ya msimu wa 2022-23, basi ina maana kwamba wangetaka niendelee kuhudumu kambini mwao kwa msimu mmoja zaidi. Hilo ni jambo nisilolitaka kwa sasa katika kipindi hiki cha ukocha,” akaongeza. Luke Dowling ambaye ni mkurugenzi wa kiufundi wa West Brom alisema “kikosi kilikuwa na matarajio makuu kwamba Allardyce angesalia kuwa kocha wao msimu ujao na kwa miaka kadhaa ijayo.” Kichapo cha 3-1 kutoka kwa West Ham United mnamo Jumatano usiku kilikuwa cha 21 kwa West Brom kupokea katika kampeni za EPL msimu huu. Kwa sasa wanashikilia nafasi ya 19 kwenye msimamo wa jedwali baada ya kujizolea alama 26 pekee kutokana na mechi 37 zilizopita. Mchuano wa mwisho kwa Allardyce kusimamia kambini mwa West Brom msimu huu ni ule utakaowakutanisha na Leeds United ugani Elland Road katika siku ya mwisho ya kampeni mnamo Mei 23, 2021. Mbali na Allardyce, wasaidizi wake Sammy Lee na Robbie Stockdale pia watakatiza uhusiano wao na West Brom mwisho wa muhula huu. Allardyce aliwahi kutimuliwa na Everton mnamo Mei 2018 baada ya kudhibiti mikoba ya kikosi hicho kwa miezi sita na kuwatoa katika nafasi ya 13 kwenye jedwali la EPL hadi nambari nane. Kabla ya kuingia kambini mwa Everton, alikuwa amejiuzulu kambini mwa Crystal Palace baada ya miezi mitano pekee. Kazi ya kuwanoa Palace ilikuwa yake ya kwanza tangu ahudumu katika timu ya taifa ya Uingereza ambako alisimamia mchuano mmoja pekee. Kuhusu iwapo atastaafu au ataendelea kuwa kocha, Allardyce alisema: “Hatudumu ulingoni milele. Nimechapa kazi ya ukocha kwa miaka 20 bila kupumzika. Ni wakati nilipotimuliwa na Newcastle pekee ambapo nilipumzika kidogo. Kazi ya ukocha itaendelea kwa sababu ni kama uraibu wangu.” Maamuzi ya Allardyce kuagana na West Brom yaliwajia masogora wa kikosi hicho kwa mshangao mkubwa huku beki Kyle Bartley akieleza kwamba Allardyce aliwafichulia wanasoka wake kuhusu hatua yake hiyo waliporejea katika chumba cha kubadilishia sare mwishoni mwa kipindi cha pili katika mechi dhidi ya West Ham. SAFARI YA ALLARDYCE KATIKA TAALUMA YA UKOCHA: 1991-1992: Limerick. Ilikuwa mara yake ya kwanza kujitosa ulingoni akiwa bado mchezaji wa kikosi hicho cha Ligi Kuu ya Ireland. 1992: Preston North End. Alikuwa kocha wa chipukizi kabla ya kuaminiwa kuwa mkufunzi mshikilizi wa kikosi cha kwanza. 1994-1996: Blackpool. Ilikuwa mara yake ya kwanza kunoa klabu inayoshiriki soka ya Uingereza na akatimuliwa baada ya kushindwa kuongoza kikosi hicho kupanda ngazi kutoka Championship hadi EPL. 1997-1999: Notts County. Aliongoza kikosi hicho kutia kapuni taji la Ligi ya Daraja la Pili mwishoni mwa msimu wa 1997-98. 1999-2007: Bolton Wanderers. Aliongoza kikosi hicho kupanda ngazi hadi EPL mnamo 2001 na waajiri wake hao wakaingia fainali ya League Cup na wakashiriki pia mchujo wa kushiriki gozi la Klabu Bingwa Ulaya (Uefa). 2007-2008: Newcastle. Aliagana na kikosi hicho baada ya miezi minane pekee iliyotamalakiwa na matokeo duni. 2008-2010: Blackburn. Alisaidia kikosi hicho kutoshushwa daraja kwenye EPL katika msimu wake wa kwanza kabla ya kufutwa kazi mnamo Disemba 2010 wakati klabu ilikuwa ikishikilia nafasi ya 13 jedwalini. 2011-2015: West Ham. Aliongoza kikosi hicho kupanda ngazi hadi EPL mnamo 2012 ila akatimuliwa miaka mitatu baadaye kutokana na malalamiko ya wachezaji kuhusu mbinu zake za ukufunzi. 2016: Uingereza. Aliagana na kikosi hicho baada ya kusimamia mchuano mmoja pekee chini ya kipindi cha siku 67. Aliondoka baada ya kuhusishwa na sakata ya kusaidia vikosi vya EPL kukiuka baadhi ya kanuni za kusajili wachezaji. 2017-18: Everton. Aliongoza klabu hiyo kukamilisha kampeni za EPL ndani ya orodha ya nane-bora jedwalini baada ya kupokezwa mikoba mnamo Novemba 2017. Aliondoka mnamo Mei 2018. 2020-21: West Brom. Aliaminiwa fursa ya kudhibiti mikoba ambayo Slaven Bilic alipokonywa wakati kikosi kilipokuwa katika nafasi ya 19 jedwalini. Alishindwa kusaidia klabu hiyo kutoteremshwa ngazi kutoka EPL hadi Championship. Kaunti yatuma maafisa kuzima mzozo wa ardhi SERIKALI ya Kaunti ya Kilifi imetuma wataalamu kubainisha mpaka kati ya shamba la kunyunyuziwa maji la Galana-Kulalu na vipande vya ardhi vinavyomilikiwa na wenyeji ili kuzima uhasama. Hii ni baada ya wakazi wa wadi ya Adu, eneobunge la Magarini kuandamana mapema wiki hii ripoti zilipoenea kuwa zaidi ya watu 20,000 watafurushwa ili kutoa nafasi ya upanuzi wa shamba hilo kubwa. Waziri wa Ardhi Kaunti ya Kilifi, Bi Maureen Mwangovya, alithibithisha kuwa kumezuka mzozo wa ardhi baada ya jamii la eneo hilo na Shirika la Kustawisha Kilimo (ADC) kutofautiana kuhusu mipaka ya ardhi zao. “Serikali ya kaunti ikishirikiana na serikali kuu tayari tumepeleka wataalamu wa ardhi eneo hilo la mzozo ili kufanya utafiti na kuleta ripoti itakayothibithisha mipaka ya eneo hilo,” alisema Mwangovya. Wakiongozwa na Bw Jilo Onoto ambaye ni mwenyekiti wa Baraza la Wazee wa jamii ya Watta, wakazi walilalamika kuwa serikali kupitia kwa ADC inaelekea kuwapokonya ardhi katika vijiji vya Mbaraka Jembe, Kaskini, Changoto, Kamale, Chamari, Chakama, Bombi. Kando na kutegemea ardhi hizo kwa makao na kuchuma riziki mashambani, kuna pia majengo ya kijamii kama vile shule, misikiti, zahanati na misikiti ambayo wanahofia yatabomolewa. Kaunti yasifu basari kwa kuboresha elimu SERIKALI ya Kaunti ya Kwale imeahidi kutolegeza kamba katika utoaji basari kwa wanafunzi, kama njia mojawapo ya kuboresha viwango vya elimu katika eneo hilo Gavana wa kaunti hiyo, Bw Salim Mvurya alisema kupitia kwa ufadhili wa karo, wanafunzi huondolewa wasiwasi kuhusu hatima ya elimu yao na hivyo kuwawezesha kupata matokeo bora masomoni. Alisema Sh400 milioni zimetengwa kwa bajeti ya mwaka 2021 ili kuimarisha elimu hasa kwa wanafunzi wasiojiweza katika kaunti hiyo. Alikuwa akiongea katika ukumbi wa Ukunda Social Hall mnamo Jumatano ambapo aliwapa wanafunzi 527 wa vyuo vikuu na shule za upili hundi za jumla ya Sh4.3 milioni katika wadi ya Ukunda. Nazo Sh3.4 milioni ziliwaendea wanafunzi katika wadi ya Mackinnon. “Tunafanya vyema, na hii ni kwa sababu, walimu, wanafunzi na wazazi pia hawana hofu yoyote,” Bw Mvurya alisema akiongeza kuwa kila wadi itapokea Sh20 milioni. Alitoa mfano wa Shule ya Msingi ya Masimbani ambayo imekuwa kati ya shule bora zaidi Pwani kwa miaka mitatu mfululizo. Katika eneobunge la Msambweni, zaidi ya wanafunzi 3,000 walipokea hundi za basari za Sh21 milioni kutoka kwa Mbunge wa Msambweni Feisal Bader kupitia Hazina ya Kitaifa ya Kustawisha Maeneobunge (NG-CDF). “Tutaendelea kufanya miradi ambayo itaimarisha elimu eneo hili na pia, kuna nyingine kama vile kujenga na kurekebisha madarasa yaliyoharibika,” Bw Bader alieleza. Katika eneobunge la Kinango, mbunge Benjamin Tayari alisema zaidi ya Sh9 milioni zimetolewa katika wadi saba huku wanafunzi 1,170 wa shule za sekondari wakipokea pesa hizo. WALANGUZI wa mihadarati watakaopatikana na zaidi ya gramu 100 ya dawa hizo watatozwa faini ya Sh50 milioni au kutumikia kifungo cha miaka 50 gerezani au adhabu zote mbili kulingana na mswada mpya uliopitishwa bungeni Jumatano. Mswada huo wa marekebisho ya sheria kuhusu udhibiti wa matumizi wa dawa za kulevya – Narcotics, Drugs and Psychotropic Substance Control Amendment Bill, 2020 – unalenga kuzima kabisa biashara ya mihadarati ambayo imekithiri nchini. Wabunge waliupitisha mswada huo kwa kauli moja. Kulingana na mswada huo ambao sasa unasubiri kutiwa saini na Rais Uhuru Kenyatta kuwa sheria, wabunge pia waliweka kipengele ambacho kinasema kuwa watu watakaopatikana na mihadarati yenye uzani wa kuanzia gramu moja hadi 100 watatozwa faini ya Sh30 milioni au wafungwe gerezani kwa miaka 30 au adhabu zote mbili. Vile vile, mtu yeyote ambaye atashtakiwa kwa kosa la kulangua mihadarati atazuiwa kuwania viti vya umma vya kuchaguliwa na kuteuliwa kwa miaka 30 baada ya kutumikia kifungo cha gerezani. “Mtu ambaye atapatikana na hatia chini ya sheria hii atazimwa kuwania viti vya umma. Vile vile, walio hatiani hawatahitimu kuteuliwa kwa nyadhifa za umma kwa miaka 30 baada ya kutoka gerezani,” ikasema mswada huo uliodhaminiwa na Kamati ya Bunge kuhusu Usalama inayoongozwa na Mbunge wa Limuru Peter Mwathi. Akiunga mkono mswada huo, Mbunge wa Homa Bay Mjini Peter Kaluma alisema sheria hiyo pia itawanyima washukiwa wa ulanguzi wa mihadarati dhamana ambayo wao hutoa kwa haraka wanapokamatwa. “Hii ni yenye furaha kuu maishani mwangu. Hii ni kwa sababu kando na kulipa faini mara tatu ya thamani ya dawa hizo, walanguzi hawa sasa watafungwa kwa nusu karne. Hii ni sawa na kifungo cha maisha,” akasema. Mswada huo pia unapendekeza adhabu kali kwa maafisa wa usalama ambao watasaidia ufanikishaji wa makosa chini ya sheria hii. Kulingana na mswada huo, afisa wa usalama au wa umma ambaye atasaidia utekelezaji wa uhalifu wowote chini ya sheria kama vile kumficha mshukiwa au habari itakayosaidia kukamatwa kwa mshukiwa, watatozwa faini isiyozidi Sh20 milioni. Vile vile, afisa kama huyo anaweza kusukumwa gerezani kwa miaka 20. Sheria hiyo pia inalenga kulazimisha wenye nyumba za makazi na wamiliki wa majumba ya kibiashara kuhakikisha kuwa wakodisha wa nyumba hizo hawazigeuzi kuwa ngome za kuuzia mihadarati. “Kila mmiliki wa nyumba za makazi au za kibiashara wanahitajika kuweka sajili ya wapangaji wote katika nyumba hizo,” unasema mswada huo. Baadhi ya kemikali ambazo hutumika kutengeneza dawa za kulevya ambazo hazikujumuishwa katika sheria kuu, zimejumuishwa katika mswada huu. Uhuru na Raila kusafiri kwa garimoshi hadi jijini Kisumu RAIS Uhuru Kenyatta na kiongozi wa chama cha ODM, Raila Odinga, wiki ijayo wanatarajiwa kufanya safari ya kwanza ya gari la moshi kutoka Naivasha hadi Kisumu kufungua reli ya zamani iliyokarabatiwa. Kulingana na duru, baada ya kufika Kisumu, kiongozi wa nchi na Bw Odinga wanatarajiwa kufungua kituo kipya cha reli karibu na kiwanda cha nguo cha Kisumu Cotton Mills (Kicomi). Huu ni mmoja wa miradi ambayo Rais Kenyatta atafungua katika ziara yake ya siku tano katika jiji la Kisumu. Pia atafungua bandari ya Kisumu, uwanja wa michezo wa Jomo Kenyatta uliogharimu Sh350 milioni, jumba la kibiashara la Mamlaka ya Ustawi wa eneo la Ziwa, miongoni mwa miradi mingine. Mnamo Mei 28, Rais Kenyatta atafungua rasmi Mbita Causeway. Ataongoza sherehe za Madaraka Dei zitakazoandaliwa katika uwanja mpya wa michezo wa Jomo Kenyatta. Mnamo Jumatano, katibu wa usalama wa ndani Karanja Kibicho aliongoza kamati ya sherehe za kitaifa kuzuru uwanja huo kukagua hali yake. Kamati hiyo ilisema kwamba kazi husika itakamilika kwa wakati. Akiongea na wanahabari baada ya ziara hiyo, Dkt Kibicho alieleza kwamba kwa sababu ya kanuni za kuzuia msambao wa corona, ni watu wachache watakaoruhusiwa ndani ya uwanja. “Ni watu 3,000 pekee watakaoruhusiwa ndani ya uwanja wakati wa sherehe hizo huku wengine 20,000 wakifuatilia nje ya uwanja ambako kutawekwa runinga kubwa,” alisema. Bw Kibicho alikuwa ameandamana na Gavana wa Kisumu Anyang’ Nyong’o na maafisa wengine wa serikali. Kumekuwa na mabadiliko katika muundo wa uwanja huo ili uweze kusitiri watu wengi ikiwa ni pamoja na kupanuliwa kwa eneo la watu mashuhuri. “Viwanja havijengwi ili kutumiwa kwa hafla kama hizi na kwa kawaida tungefanya upanuzi usio wa kudumu ili jukwaa la rais liweze kutoshea na kisha tulibomoe. Lakini kwa kuwa tuko na sehemu kubwa hapa tumeamua kujenga eneo la kudumu ambalo litasaidia kwa hafla nyingine siku zijazo,” alieleza Dkt Kibicho. Kwa wiki kadhaa, jiji la Kisumu limekuwa na shughuli nyingi, huku barabara zinazoelekea katika uwanja huo zikikarabatiwa na kuwekwa alama. Tayari, kazi ya ujenzi wa barabara ya kilomita 63 kutoka Mamboleo-Miwani-Chemelil itakayogharimu Sh4.9 bilioni imeanza. Mwanakandarasi anayejenga barabara ya pande mbili ya Kisumu Boys-Mamboleo anajitahidi kumaliza kazi kwenye barabara hiyo ambayo itatumiwa na Rais na wageni wengine siku hiyo. Barabara zinazoelekea uwanja huo tayari zimewekwa lami na taa za barabarani. Ikulu ndogo ya Kisumu pia inaendelea kufanyiwa mageuzi ikiwa ni pamoja na kuweka ua wa saruji. Kuonekana kwa ndege za kijeshi katika anga ya kaunti hiyo zikifanya mazoezi ya sherehe hizo pia imefurahisha wakazi wengi. Hata hivyo, haijabainika iwapo uwanja huo utatumiwa kwa mechi inayosubiriwa kwa hamu kati ya Gor Mahia na AFC Leopards alivyoahidi Rais Kenyatta kuashiria kufunguliwa rasmi. Wadai taarifa ya pesa zilizotumika kwa BBI MASHIRIKA ya kutetea haki za umma yanamtaka Mkaguzi Mkuu wa Hesabu za Serikali, Bi Nancy Gathungu, kufanya ukaguzi kuhusu fedha zote zilizotumika kwenye mchakato wa Mpango wa Maridhiano (BBI) tangu ulipoanza. Mashirika pia yanamtaka Bi Gathungu kuchapisha ripoti ya kina kuhusu zilikotoka fedha hizo, jinsi zilivyotumika na kuitoa kwa umma. Kwenye taarifa ya pamoja jana, mashirika hayo 16 yalisema kuwa serikali imekuwa ikiendesha mchakato huo kwa njia fiche, bila ya kuwaeleza Wakenya kuhusu kule inakotoa fedha hizo. Mchakato huo umekuwa ukionekana kuyumba tangu wiki iliyopita, baada ya Mahakama Kuu kuutangaza kuwa haramu, na ulioendeshwa kwa kutozingatia taratibu zifaazo za kisheria. Uamuzi huo umeonekana kama pigo kubwa la kisiasa kwa Rais Uhuru Kenyatta na kiongozi wa ODM, Bw Raila Odinga, ikizingatiwa wao ndio waliouanzisha, mara tu baada ya handisheki mnamo 2018. “Kutokana na uamuzi wa mahakama kuutangaza mpango kuwa haramu, Rais anapaswa kuwajibikia pesa zote za umma ambazo zimekuwa zikitumika kuuendesha,” yakasema. Baadhi ya mashirika yaliyotoa kauli hiyo ni Tume ya Kitaifa ya Kutetea Haki za Binadamu (KHRC), Defenders Coalition, Transparency International (TI) Kenya, Independent Medico-Legal Unit (IMLU), Kongamano la Mageuzi kati ya mengine. Imekuwa ikikisiwa mchakato umemgharimu mlipaushuru zaidi ya Sh10 bilioni, ingawa serikali haijawahi kutoa maelezo kuhusu kiwango halisi cha fedha kilichotumika. Mashirika hayo pia yalishinikiza taasisi zote za umma—akiwemo Rais, idara za serikali na maafisa wa serikali ya Kitaifa na zile za kaunti kukoma kutumia fedha za umma kuuendesha mchakato huo. “Maafisa wa serikali wanapaswa kuwatumikia Wakenya, badala ya kushiriki kwenye mchakato ambao hauwafaidi kwa vyovyote vile,” yakasema. Serikali imekuwa ikilaumiwa kwa kutumia nguvu kuupigia debe mchakato huo, hasa machifu. Kwenye zoezi la kukusanya saini za kuunga mkono mpango huo mwaka uliopita, serikali ililaumiwa kuwatumia machifu, manaibu wao, wazee wa vijiji na maafisa wengine wa utawala kuwashinikiza Wakenya kutia saini fomu hizo. Hata hivyo, Waziri wa Utawala wa Ndani, Dkt Fred Matiang’i, alipinga vikali madai hayo, akiyataja kuwa vumi zisizokuwa na msingi wowote. Gicheru afananisha afisi ya Bensouda na mchawi asiye na nguvu WAKILI Paul Gicheru ameiomba Mahakama ya Kimataifa ya Uhalifu (ICC) kutupilia mbali ushahidi ambao unatarajiwa kutumiwa na upande wa mashtaka dhidi yake, akidai kwa kuwa hauna msingi. Bw Gicheru anakabiliwa na mashtaka kuhusu madai ya kushawishi mashahidi wajiondoe katika kesi iliyokuwa ikimwandama Naibu Rais William Ruto kuhusu ghasia za baada ya uchaguzi wa 2007. Kupitia kwa wakili wake Michael Karnavas, Bw Gicheru alifananisha upande wa mashtaka katika ICC unaoongozwa na Bi Fatou Bensouda, na mchawi katika hadithi ya kale ya ‘Wizard of Oz’ ambaye alikuwa na sura ya kutisha ilhali kikweli, hakuwa na nguvu zozote za kuridhisha. “Sawa na jinsi pazia ilifunguliwa katika hadithi ya ‘Wizard of Oz’ na mchawi aliyeogopwa sana akabainika kuwa mwanamume mwoga, tunapoondoa pazia katika kesi iliyowasilishwa na upande wa mashtaka tunabainisha kuna lengo la kupotosha mahakama izingatie ushahidi wa uongo usio na msingi kuendeleza kesi mbele,” akasema katika nakala iliyowasilishwa mahakamani. Kulingana na Bw Karnavas, ushahidi kama vile rekodi za sauti ambazo Bi Bensouda anategemea hazifai kukubaliwa kwa vile hakuna thibitisho lolote kuhusu watu walionaswa wakizungumza kuhusu njama za kuvuruga mashahidi wa kesi ya Dkt Ruto. Bi Bensouda alikuwa ameambia mahakama kwamba kesi dhidi ya Bw Gicheru inafaa kuendelea mbele kwa vile kuna ushahidi wa kutosha utakaothibitisha alihusika katika njama hizo kwa ushirikiano na watu wengine ambao hawajakamatwa. Kila bandari Kenya kuwa na mkurugenzi wake mkuu MAMLAKA ya Bandari ya Kenya (KPA), inapanga kubadilisha usimamizi wa bandari ili kila moja iwe chini ya Mkurugenzi Mkuu wake. Hii imefanya mchakato wa kuajiri Mkurugenzi Mkuu wa KPA kusimamishwa mara tatu ili mageuzi yatekelezwe. Kuna bandari tatu muhimu Kenya ambazo ni Mombasa, Lamu na ile ya Kisumu ambayo imefanyiwa ukarabati. Katika mpango huo, serikali inalenga kurekebisha usimamizi wa bandari za Kenya ambapo kila bandari inatarajiwa kuwa na Mkurugenzi wake mkuu. Waziri wa Fedha, Bw Ukur Yatani alisema kuwa shughuli hiyo ya kumteua mkurugenzi mpya wa KPA ilicheleweshwa kutokana na marekebisho na ukarabati unaoendelea katika bandari hizo. Akizungumza na Taifa Leo, Bw Yatani alisema kuwa kando na ufunguzi rasmi wa bandari ya Lamu siku ya Alhamisi, serikali iko katika hatua ya mwisho ya kufanya maamuzi kuhusu jinsi kila bandari nchini itasimamiwa na Mkurugenzi wake kwa kuwa zote zinanatoa huduma maalum. “Tuko katika hatua ya mwisho na tutatoa tangazo hivi karibuni kuhusu namna kila bandari itakavyosimamiwa. Japo shughuli hiyo ya uteuzi wa mkurugenzi mkuu imekumbwa na utata kutokana na marekebisho yanayoendelea, lakini hivi karibuni tutamtangaza atakayekuwa mkurugenzi mpya wa KPA,” alisema Bw Yatani. Vile vile, Bw Yatani alisema kuwa, ikiwa mpango huo mpya utapitishwa, kila bandari itaongozwa na mkurugenzi wake. Kuingiliwa kwa mchakato huo na wanasiasa kumekuwa kukitajwa kuwa chanzo cha kusitisha uteuzi wa mkurugenzi mkuu wa KPA. Kulingana na duru, kuingiliwa na wanasiasa kumechangia kucheleweshwa kwa uteuzi wa mkurugenzi mpya wa KPA. Muturi atawazwa msemaji Mlima Kenya SPIKA wa Bunge la Kitaifa, Justin Muturi, Jumamosi alitawazwa kuwa msemaji wa eneo la Mlima Kenya chini ya ulinzi mkali wa polisi. Hatua hiyo imemuweka katika nafasi nzuri ya kumrithi Rais Uhuru Kenyatta ingawa hajatangaza azima yake kugombea urais kwenye uchaguzi mkuu ujao. Bw Muturi aliwasili katika madhababu ya kitamaduni ya Mukurwe wa Nyagathanga, kaunti ya Murang’a akisindikizwa na maafisa wa polisi kufuatia vitisho vilivyokuwa vimetolewa na baadhi ya viongozi kupinga kutawazwa kwake. Baada ya kuapishwa, anatarajiwa kuunganisha eneo la Mlima na kuhakikisha maslahi ya wakazi wa eneo hili yanawakilishwa katika majukwaa ya kitaifa. Kabla ya hafla ya Jumamosi, alinukuliwa akisema kwamba yuko tayari kumrithi Rais Kenyatta kama msemaji wa eneo la Mlima Kenya. Mwenyewe alikiri kwamba kutawazwa kwake kutabadilisha mtazamo wa siasa eneo hilo. “Kumekuwa na tofauti za kimaoni lakini kama eneo, tutadumisha umoja wetu kwa sababu bila hilo hatuwezi kuungwa mkono na maeneo mengine ya nchi. Nitaendelea kushirikiana na Rais Kenyatta na kuunga serikali yake,” alisema. Kuwepo kwa polisi wengi kulichukuliwa kuwa shughuli hiyo iliyotekelezwa na wazee wa jamii wanaoheshimiwa, ilikuwa na umuhimu mkubwa kwa viongozi na maafisa wa serikali. Akiwa Spika wa Bunge la kitaifa, Muturi ni mmoja wa maafisa wanaolindwa vikali. Gavana wa Murang’a Mwangi wa Iria alikuwa ametisha kuzuia kutawazwa kwa Bw Muturi. “Huu sio uwanja wa kisiasa bali ni madhabahu. Hata aliyekuwa Rais Mwai Kibaki na Rais Kenyatta hawakujaribu kukufuru eneo hili licha ya kuwa marais na viongozi halisi wa jamii yetu,” Bw Wa Iria alisema. Hata hivyo baadhi ya viongozi wa eneo la Mlima Kenya akiwemo Gavana wa Meru Kiraitu Murungi waliunga kutawazwa kwa Bw Muturi. Kulingana na Bw Murungi, eneo la Mlima Kenya linahitaji msemaji wa hadhi ya Bw Muturi ili kudumisha nguvu zake kisiasa. Shughuli ya kutoa chanjo hiyo ilizinduliwa Ijumaa ambapo serikali za Kaunti zitashirikiana na Serikali ya Kitaifa, Shirika la Afya Ulimwenguni (WHO)na Shirika la Umoja wa Mataifa linalohusika na watoto (Unicef). Awamu ya kwanza ya chanjo hiyo ilianza Jumamosi na itaendelea hadi Jumatano na awamu ya pili itakuwa kati ya Juni 19 na 23. Shughuli hiyo ilizinduliwa katika Shule ya Msingi ya Likoni. Kampeni hiyo itafanyika katika kaunti zinazokaribiana na eneo la Kaskazini Mashariki ambapo kisa cha polio kiliripotiwa mapema mwaka 2021. “Aina ya polio ilipatikana katika maji taka Mombasa. Kisa kimoja huchukuliwa kuwa mkurupuko kwa sababu virusi huwa vinaenea kwa haraka na ni hatari, hivyo basi kuna haja ya kutoa chanjo,” alisema Afisa Mkuu wa Afya Kaunti ya Mombasa, Bi Pauline Odinga. Bi Odinga alisema kwamba virusi havina dawa na vinafanya watoto kuwa walemavu. Aliwahimiza wazazi kuwakaribisha wahudumu wa afya ambao watakuwa wakitembea kutoka nyumba moja hadi nyingine kutoa chanjo hiyo. “Polio husababishwa na virusi ambavyo havina dawa, mtu anaweza kupata ulemavu au kufariki. Si uchawi baadhi ya watu wanavyofikiria,” alisema. Afisa huyo alihakikishia wazazi kwamba watoto wao watafikiwa wapatiwe chanjo akisema kwamba kutakuwa na kundi la wahudumu sita wa afya watakaotembelea nyumba zao. Mwakilishi wa Unicef nchini Kenya, Bi Maniza Zaman alisema kwamba polio ni ugonjwa hatari kwa watoto na hawawezi kuwa salama wakikosa kuchanjwa. “Ili kumaliza polio, watoto wote ni lazima wachanjwe. Unicef inahimiza kila familia katika maeneo yaliyoathiriwa kuhakikisha watoto wote walio na umri wa chini ya miaka mitano wamechanjwa,” alisema Bi Zaman. Kisumu ingali juu kwa visa vipya vya corona KAUNTI ya Kisumu inaendelea kuongoza katika idadi ya visa vya maambukizi ya Covid-19 inayorekodiwa katika kila moja ya kaunti 47 nchini licha ya hakikisho la Gavana Anyang’ Nyong’o kwamba hali hiyo imedhibitiwa. Hofu imeibuliwa kuhusu ongezeko la visa vya maambukizi ya corona Kisumu wakati ambapo inajiandaa kuwa mwenyeji wa Sherehe za Kitaifa za Sikukuu ya Madaraka mnamo Juni 1, 2021. Mnamo Ijumaa ripotiz zilisema kuwa wadi za Covid-19 katika Hospitali Kuu ya Rufaa na Mafunzo ya Jaramogi Oginga Odinga zimejaa, kwa mara ya kwanza tangu mlipuko wa janga hilo uliporipotiwa nchini mwezi Machi 13, 2020. Visa 103 vipya vilivyoripotiwa Kisumu ni sehemu ya jumla ya visa 573 vipya vilivyoripotiwa Jumamosi nchini Kenya baada ya sampuli 5,798 kupimwa. Idadi ya vijana kwenye kilimo na ufugaji ni ya chini mno – tafiti za shirika IDADI ya vijana wanaofanya shughuli za kilimo nchini ni ya chini mno, limesema shirika lisilo la kiserikali (NGO) kutoka Amerika na ambalo huwapiga jeki na kuwahamasisha. Kwenye ripoti ya utafiti wa hivi karibuni ya Heifer International (HPI) uliojumuisha mataifa 11 barani Afrika, asilimia tisa pekee ya vijana wanafanya ufugaji wa kuku. Ripoti hiyopia inaeleza kwamba ni asilimia 12 ya idadi ya vijana ndio wanaendeleza ufugaji wa ng’ombe wa maziwa. Takwimu hizo zinatia wasiwasi, HPI ikionya endapo hatua mahususi hazitachukuliwa huenda sekta ya kilimo cha ufugaji siku za usoni ikafifia Kenya na Bara la Afrika kwa jumla. “Hali hiyo ilikuwa bayana katika nchi zote tulizoshirikisha. Mbali na ufugaji wa kuku na ng’ombe wa maziwa, shughuli zingine za kilimo zilifuata mkondo huo – Idadi ya vijana wanaokiendeleza kuwa ya chini sana. Hili ni jambo linalopaswa kututia wasiwasi, tuungane kuliangazia,” anasema Bw David Ojwang, meneja wa mikakati na programu katika Heifer Kenya. Huku sekta ya kilimo ikiwa kati ya nguzo kuu za uchumi wa serikali, ikikadiriwa kubuni karibu asilimia 50 ya nguvukazi nchini, Ojwang anasema haja ipo kuwapa vijana motisha kuikumbatia kama njia ya kujiajiri. “Tuwasaidie waelewe umri wa kufanya kilimo si wakati wanapostaafu. Tumeona vijana kadha wanaoendeleza kilimo-biashara na ufugaji-biashara baadhi yao wanafanya vyema,” afisa huyo akasema katika kongamalo la HPI, lililoandaliwa jijini Nairobi. Hafla hiyo na ambayo vyombo vya habari vilitajwa kama asasi husika kusaidia kufanya hamasisho, pia ilitumika kujadili mbinu na mifumo faafu na ya kisasa inayopaswa kukumbatiwa. Kwa mujibu wa utafiti wa HPI, vijana wengi wanaamini kilimo na ufugaji, kinapaswa kuendeshwa na waliostaafu na waliokula chumvi, wengine wakikumbatia kazi ambazo haziwachoshi kupata hela kama vile uendeshaji bodaboda. HPI ilitua nchini Kenya 1981, ikilenga kuinua jamii ili kuondoa umaskini na njaa, kupitia kilimo na ufugaji. Lengo la shirika hilo likiwa kuinua zaidi ya familia 330, 000, sawa na watu 1, 625, 000 moja kwa moja na wanaotegemea waliofaidi, kutoka kwa ufukara kwenye ruwaza yake kufikia 2025, Bw George Odhiambo, mkurugenzi mkuu wa HPI – Kenya, hata hivyo alisema shughuli za kilimo zikikumbatia mifumo ya kuvutia kukiendeleza huenda idadi ya vijana ikaongezeka. “Licha ya kuwa tunawahimiza waingilie kilimo na ufugaji, tuwape motisha na kuwasaidia kukumbatia mifumo ya teknolojia ya kisasa kupata mazao bora na kuongeza uzalishaji,” Odhiambo akasema, akisisitiza ukosefu wa fedha kama kizingiti kikuu miongoni mwa vijana. Ili kuwashawishi kuhusika kikamilifu kwenye masuala ya kilimo na ufugaji, mwaka huu 2021, shirika la Heifer litaandaa mashindano ambapo wanaolengwa ni vijana kutoka nchi 11 barani Afrika, Kenya ikiwemo. Droo itakuwa ya makundi manne, jumla ya Sh1.5 milioni pesa taslimu zikiwaniwa na kugawanywa kati ya watakaoshinda. HPI inalenga kushirikisha vijana wanaoingilia kilimo na ufugaji kwa mara ya kwanza. Fumbo kuhusu mauaji ya mfanyabiashara Bashir MASWALI yanaendelea kuibuka iwapo mfanyabiashara Mohamud Bashir aliyeuawa katika hali ya kutatanisha, alikuwa akisakwa na maafisa wa usalama au wahalifu sugu waliotaka kumuua kwa sababu ambazo bado ni fumbo. Mwili wa Bashir ulitambuliwa na jamaa zake katika hospitali ya Kerugoya baada ya kutekwa nyara mtaani Lavington, Nairobi mnamo Mei 16. Mwili wake ulipatikana ukielea ndani ya mto Nyamindi Mei 16 kabla ya kupelekwa hospitalini humo kama mtu ambaye hakutambulika. Kwa mujibu wa polisi eneo la Kirinyaga, mwili wake ulipatikana ukiwa uchi pamoja na majeraha mabaya usoni yalitokana na kupigwa risasi mbili. Mwili huo ulipatikana kabla ya mawikili wa mfanyabiashara huyo kuwasilisha kesi mahakamani kuilazimisha idara ya usalama kufichua iwapo alikuwa akizuiliwa na maafisa wa serikali au la. Mawakili wake walisema uchunguzi wa post mortem kwenye mwili wake unatarajiwa kufanyika leo kabla hajafanyiwa mazishi kulingana na itikadi ya dini ya Kiislamu. Marehemu alikuwa mfanyabiashara mtajika ambaye alikuwa akimiliki kampuni ya ujenzi ya Infinity. Alikuwa akimiliki kampuni hiyo pamoja na wafanyabiashara wengine Kenya na ilikuwa ikiendeleza biashara Nairobi, Mogadishu na Milki ya Kiarabu. Kati ya miradi aliyokuwa akiendeleza ni ujenzi wa kituo cha kisasa cha kibiashara cha Uhuru kwa kima cha Sh600 milioni jijini Kisumu. Pamoja na Rais Uhuru Kenyatta, walikagua mradi huo mnamo Oktoba 22 mwaka jana. Pia kampuni yake ilijenga kasri la Rais wa Somalia. Naibu wake Bw Sossion, Hesbon Otieno, alitangaza orodha mpya kwa jina “Team Change” (Timu ya Mabadiliko) ambayo inatarajiwa “kukomboa muungano huo ambao umevurugwa na utawala wa Bw Sossion.” Kupitia ‘Team change,’ Bw Otieno alitangaza kuwa Bw Patrick Karinga kutoka Kisii Central atagombea wadhifa wa mwenyekiti ambapo nafasi ya makamu itawaniwa na Stanley Mutai kutoka Kericho kama naibu mwenyekiti wa kwanza na John Wesonga kutoka Mumias kama naibu mwenyekiti wa pili. Bw Oyuu atawania cheo cha Katibu Mkuu huku Bw Otieno akiwania kiti cha naibu katibu wa kwanza na Bi Rosalia Mkwanjala kama naibu katibu wa pili. Bw James Ndiku kutoka Makueni atagombea wadhifa wa mweka hazina, huku nafasi ya naibu ikigombewa na Ali Abdi kutoka Kaskazini Mashariki. Wavuvi kuishtaki serikali upya kuhusu fidia ZAIDI ya wavuvi 4,000 walioathiriwa na mradi wa Bandari ya Lamu wanajiandaa kuelekea mahakamani wiki hii kuishtaki upya serikali kuhusu fidia. Wamelalamika kuwa serikali imekosa kutimiza ahadi yake ya kuwalipa fidia ya Sh 1.76 bilioni. Mwezi uliopita, serikali ya kitaifa ilikuwa imeahidi kwamba ingewalipa wavuvi hao fedha zao kama ilivyokuwa imeamrishwa na Mahakama Kuu mjini Malindi mnamo Mei, 2018. Serikali kupitia Mamlaka ya Usimamizi wa Bandari nchini (KPA) na ile ya kusimamia mradi mzima wa bandari na uchukuzi kati ya Lamu inayounganisha Kenya, Sudan Kusini na Ethiopia (Lapsset) ilikuwa imeahidi kuwalipa wavuvi hao kufikia katikati mwa Mei. Mpango ulikuwa kwamba wavuvi wapokee fidia zao kabla Rais Uhuru Kenyatta kufungua rasmi Bandari ya Lamu mnamo Mei 20. Aidha ahadi hiyo haijatimizwa hadi sasa licha ya Rais Kenyatta kuongoza hafla ya ufunguzi wa Bandari ya Lamu Alhamisi juma lililopita. Akizungumza na Taifa Jumapili, Mwenyekiti wa Wavuvi, Kaunti ya Lamu, Bw Mohamed Somo alisema tayari wanajiandaa kupitia usaidizi wa mawakili wao ili kuishtaki serikali kwa kukiuka ahadi iliyoweka ya kuwalipa wavuvi. Bw Somo alisema inasikitisha kuwa licha ya wavuvi kukubaliana na serikali kwamba wangejadiliana ili kutatua mzozo huo nje ya mahakama, serikali hiyo hiyo imewageuka wavuvi na kuwaacha bila namna. “Waliturai kuondoa kesi mahakamani na tukakubaliana kwamba sote tungelipwa fidia yetu ya Sh 1.76 bilioni kabla ya bandari ya Lamu kufunguliwa mwezi huu. Kwa nini serikali ikaenda kinyume na matakwa hayo na kufungua bandari bila hata kutufidia sisi wavuvi?” akauliza Bw Somo. Alizidi kusema kimya cha serikali kuhusu suala hilo ni ishara kuwa wavuvi wamesahaulika. “Tunajadiliana na mawakili wetu na mashirika mengine. Tutafika mahakamani juma hili ili kudai haki yetu. Tumechoka kudhulumiwa,” akasema. Mmoja wa wavuvi walioathiriwa, Bw Mbwana Shee alimwomba Rais Kenyatta kuingilia kati na kuhakikisha wavuvi wa Lamu wanafidiwa ili kujiendeleza maishani. Wavuvi hao wanadai fidia baada ya sehemu walizotegemea kwa uvuvi kuharibiwa na uchimbaji uliotekelezwa eneo la Kililana ambapo bandari ilijengwa. Naye Bw Mohamed Athman ambaye ni Mwenyekiti wa Muungano wa Kutetea Haki za Wakazi wa Lamu wa Save Lamu, aliahidi ushirikiano katika kuhakikisha wavuvi wa Lamu wanapata fidia zao. Shughuli hiyo ya upasuaji ilichukua muda wa zaidi ya saa moja ikiongozwa na Mpasuaji Mkuu wa Serikali, Johansen Oduor na kushuhudiwa na wapasuaji wengine wawili wa kibinafsi, Bw Madowo, makachero wa DCI na mwakilishi wa familia. Chembechembe zilichukuliwa pia kutoka kwa mwili wa marehemu ili kufanyiwa uchunguzi zaidi katika maabara ya serikali. “Tunachotumai ni kuwa uchunguzi wa kina utafanyika na watu waliohusika watakamatwa na kushtakiwa,” alisema wakili huyo. Mwili wa Bashir ulizikwa jana katika makaburi ya Kiislamu ya Lang’ata baada ya maombi katika Msikiti wa Masjid Salaam, South ‘C’. “Hatutawahi kuwasamehe wale waliomuua Bashir na tunamwomba Mungu awaadhibu watu wanaomwaga damu isiyo na hatia,” alisema Rashid Ali Omar, ambaye ni baba-mkwe wa mwendazake. Kampuni za mikate zaonywa dhidi ya kupotosha wateja kuhusu tarehe MAMLAKA ya Kudhibiti Ushindani wa Kibiashara (CAK), imetoa ilani kwa viwanda vya kuoka mikate kwa kuweka habari za kupotosha kuhusu bidhaa zao. Mamlaka hiyo ilisema uchunguzi umeonyesha kuwa kampuni hizo haziweki tarehe na mwezi kwenye karatasi za kufungia mikate, huku wengine wakichapisha maelezo kwenye matuta ya kufungia ambapo hayawezi kusomeka. Wenye viwanda hao wamekosa kuonyesha uzito wa mikate yao na viungo vinavyotumika. Wengine hudai mikate yao imeongezwa virutubishi lakini hawakufafanua viungo walivyotumia. Mkurugenzi wa CAK, Wang’ombe Kariuki, alisema kuwa wamiliki viwanda hawastahili kuchagua sheria watakazofuata, na kwamba wateja wana haki ya kupata habari kamili na sahihi kuhusu bidhaa au huduma zinazouzwa sokoni. “Kampuni hizo hazikuwa zikitoa tarehe na mwezi ambapo bidhaa hizo zilitengezwa kwenye karatasi za kufungia mikate kwa mtindo unaofaa huku wengine wakichapisha maelezo hayo kwenye matuta ya kufungua kinyume na sheria,” “Baadhi ya kampuni hizo zilitoa maelezo ya mwezi husika katika tarehe ambapo mikate hiyo inatarajiwa kuwa imeharibika kufikia wakati huo,”ilisema. Wakati wa hotuba yake alipokuwa akitangaza matokeo ya KCPE Aprili 15, Waziri wa Elimu Profesa George Magoha alisema kuwa wanafunzi wangejua shule za sekondari watakazojiunga nazo Mei 28. Lakini jana, Prof Magoha hakutoa sababu zozote za kuahirisha shughuli hiyo. “Wizara ya Elimu inaendelea na mchakato wa kuwapangia wanafunzi shule za sekondari watakazojiunga nazo. Matokeo ya mchakato huo yatatangazwa Juni 15. Nawahakikishia kuwa watahiniwa wote waliofanya mtihani huo watajiunga na shule za upili,” akasema Waziri Magoha. Kuahirishwa huko kumepokelewa kwa hasira na wazazi wa watahiniwa hao, “Hatujaridhishwa na hatua hiyo ya Prof Magoha. Tumekuwa tukingojea matokeo ya uteuzi wa wanafunzi ili tujue hatua inayofuatia. Hata wanafunzi waliofanya mtihani watakumbwa na msongo wa mawazo. “Wanafunzi wanataka kujua shule watakazoenda. Waziri alifaa kutoa sababu kuhusu hatua ya kuahirisha shughuli hiyo,” akasema Bi Catherine Muthoka, mzazi kutoka jijini Nairobi ambaye bintiye anasubiri kujiunga na Kidato cha Kwanza. Maafisa wa Wizara ya Elimu wako mjini Naivasha ambako wamekuwa wakifanya kazi ya kuhakikisha kuwa watahiniwa wote wanajiunga na shule za sekondari. Wanafunzi watapangiwa shule kulingana na alama walizopata na shule ambazo wanafunzi walichagua kabla ya kufanya mtihani wa KCPE. Prof Magoha mwezi uliopita alisema kuwa mfumo unaotumiwa kuwapangia watahiniwa shule ni wa kuaminika na uteuzi huo utakuwa huru na haki. Wanafunzi wa Kidato cha Kwanza na Darasa la Kwanza wanatarajiwa kuanza masomo yao Julai, kwa mujibu wa kalenda mpya ya masomo. Kumekuwa na madai kuwa baadhi ya wazazi wamekuwa wakijaribu kutoa hongo kuwezesha watoto wao waliopata alama za chini kujiunga na shule za kitaifa. Jaji Koome atwaa afisi muhimu akiahidi mageuzi JAJI Mkuu mpya Martha Koome ameapa kuhakikisha uhuru wa idara ya mahakama unazingatiwa na kutekelezwa, huku akiomba idara zote tatu za serikali zishirikiane kuhudumia wananchi. Akihutubu baada ya kukabidhiwa rasmi vifaa vya uongozi wa Idara ya Mahakama, Jaji Koome alisema hapafai kuwepo ushindani kati ya Mahakama, Bunge na Serikali ya Taifa. Aliahidi kuwa uongozi wake kama Jaji Mkuu, utaangazia zaidi utumizi wa teknolojia katika utoaji haki kwa wananchi. Kauli yake inatokana na hali iliyochangiwa na janga la Covid-19, ambapo kesi ziliwasilishwa kwa kuorodhesha mitandaoni. Kesi hizo pia zimekuwa zikiendeshwa kwa njia hiyo hiyo, kupitia Zoom au Google Meet. Alipokezwa afisi hiyo na Naibu wa Jaji Mkuu, Philomena Mbete Mwilu, ambapo aliahidi kuhakikisha idara ya mahakama inatekeleza kazi yake kwa njia huru. “Hakuna hata mtu au taasisi itakayoruhusiwa kuvuruga uhuru na utendakazi wa idara ya mahakama,” akasema Jaji Koome. Jaji Mwilu alikuwa kaimu Jaji Mkuu kwa siku 134, tangu alipostaafu aliyekuwa Jaji Mkuu David Maraga mwezi Januari mwaka huu. Jana, Jaji Koome alikariri msimamo wake kwamba atatekeleza majukumu yake ya kutatua shida kubwa ya msongamano wa kesi. Alipokuwa akihojiwa ili kujaza nafasi hiyo, Jaji Koome alikiri kuwa wakati huo kulikuwa na zaidi ya kesi milioni moja ambazo hazijakamilishwa na kutolewa uamuzi. Kulingana naye, hakuna kesi inayopaswa kukaa miaka mitatu kortini kabla ya kuamuliwa. Mwongozo wa idara ya mahakama unasema kila kesi inatakiwa kusikizwa na kuamuliwa kwa haraka. Suala jingine muhimu ni kukosekana haki kwa wananchi kutokana na umbali wa mahakama. Pendekezo kuu la idara ya mahakama ni kila eneobunge liwe na mahakama ya hakimu na kila kaunti iwe na mahakama kuu. Jaji huyo mkuu mpya alisema kila mmoja katika idara ya mahakama anapaswa kutekeleza jukumu lake kwa njia ipasayo ndipo wanaowasilisha kesi mahakamani wawe na imani na idara ya mahakama. Hafla ya jana iliyofanyika katika mahakama ya juu ilihudhuriwa na Jaji mkuu (mstaafu) David Maraga, mwanamke wa kwanza nchini kuwa hakimu na jaji, Jaji (mstaafu) Effie Owuor, Jaji (mstaafu) Joyce Aluoch, Jaji (mstaafu) Richard Kwach, Gavana wa Meru Kiraitu Murungi, Spika wa Seneti Ken Lusaka na washirika kutoka nchi za kigeni. Pia Rais wa chama cha wanasheria nchini (LSK) Nelson Havi alihudhuria, licha ya kupinga uteuzi wake (Jaji Mkuu Koome). Jaji Mwilu na Bw Maraga walimshauri kuwa kazi atakayoanza kuifanya iko na changamoto tele. Bw Maraga alimshauri Jaji Koome kuwa jambo kuu ni kila mmoja nchini kujua katiba imeweka mipaka na “kila asasi yapasa kuizingatia.” Wakurugenzi wapya wa KTDA hawajaanza kazi WAKURUGENZI wapya wa Shirika la Ustawi wa Majanichai (KTDA) katika viwanda vilivyo kusini mwa Bonde la Ufa, hawajaanza kazi sababu ya vizingiti walivyowekewa na mameneja wa shirika hilo. Mameneja wa viwanda (FUMs) na maafisa wakuu hawajakutana na wakurugenzi hao wapya kuwafahamisha masuala ya kifedha na shughuli za viwandani, wiki tatu baada ya uchaguzi kukamilika. Inasemekana mameneja hao wamepewa maagizo makali kutoka kwa wakuu wa shirika hilo wasishirikiane na wakurugenzi wapya, hadi kesi iliyo kortini kuhusu uhalali wa uchaguzi huo itakapoamuliwa. “Tunakabiliwa na hali ngumu sana kwa kuwa mwajiri (KTDA) hataki tushirikiane na wakurugenzi wapya huku serikali na wakulima kwa upande mwingine wakitushinikiza tushirikiane na kundi jipya,” alisema meneja wa kiwanda kimoja. lli kuepuka lawama za mwajiri, mameneja wamesusia mikutano inayoitishwa na wakurugenzi hao wapya ambao wamepokelewa na maafisa wa vyeo vya chini huku mzozo kuhusu uhalali wa uchaguzi ukiendelea. Haya yanajiri huku wakulima wa mashamba madogo ya chai kutoka kusini mwa Bonde la Ufa wakiomba serikali ihakikishe mageuzi katika sekta hiyo yametekelezwa kikamilifu. “Tunaomba serikali ihakikishe kuwa mageuzi katika sekta ya chai yametekelezwa kikamilifu ili kutuwezesha kupata mapato bora baada ya miaka mingi ya kupata hasara tupu,” akasema Bw Cheruiyot Baliach, mkulima wa majanichai katika eneobunge la Konoin, Kaunti ya Bomet. Bw Baliach alisikitika kuwa licha ya chai kuletea taifa la Kenya pesa nyingi za kigeni, wakulima wa mashamba madogo wamebaki kuishi katika hali ya umaskini bila cha kujivunia kwa jasho lao. Afueni kwa wavuvi kiwanda kikikamilika ZAIDI ya wavuvi 6,000 katika Kaunti ya Lamu wamepata afueni baada ya ujenzi wa kiwanda cha samaki eneo hilo kukamilika.Kiwanda hicho kilicho katika ofisi za Idara ya Uvuvi kisiwani Lamu kimegharimu kima cha Sh16 milioni na ujenzi wake umekuwa ukiendelea tangu 2019. Ufadhili wake ulitoka kwa serikali ya kaunti hiyo kwa ushirikiano na shirika la masuala ya na mazingira na viumbe hai (WWF). Akitangaza kukamilika kwa kiwanda hicho, Afisa Mshirikishi wa Idara ya Uvuvi, Kaunti ya Lamu, Bw Simon Komu, alisema mipangilio tayari inaendelea ili kukifungua rasmi kiwanda hicho mwezi ujao.Kiwanda hicho ni cha kipekee eneo hilo ambalo asilimia kubwa ya wakazi hutegemea uvuvi kujiendeleza kimaisha. ‘Madhumuni makuu ya kuanzishwa kwa kiwanda hicho ni katika harakati za kupiga jeki sekta ya samaki na uboreshaji wa bidhaa hiyo,’ akasema Bw Komu. Afisa wa WWF-Kenya, Bi Lily Dali Mwasi alisema shirika lake lilitumia zaidi ya Sh2 milioni katika ununuzi wa vifaa kama vile majokofu, mashini za kutengenezea samaki na uboreshaji wa bidhaa hiyo, mitambo ya moto unaotumia miale ya jua na vifaa vingine vingi. Bi Mwasi alisema kiwanda hicho kina uwezo wa kuhifadhi na kutengeneza tani karibu 10 za samaki kwa wakati mmoja.Alisema furaha yake ni kuona wavuvi wa Lamu wakinufaika kwa kubadilisha hali yao ya maisha kupitia mradi huo. “Tumeshirikiana na serikali ya kaunti ili kuutekeleza na kuukamilisha mradi huo wa kiwanda cha samaki. Natumai kuwepo kwa mradi huu kutasaidia kuinua maisha ya wakazi wa hapa hasa wavuvi,” akasema Bi Mwasi. Mwenyekiti wa Makundi ya Uvuvi Lamu, Abubakar Twalib, aliipongeza serikali ya kaunti ya Lamu na WWF kwa kuwajengea kiwanda hicho cha samaki. Bw Twalib alisema kwa miaka mingi, wavuvi wa Lamu wamekuwa wakikadiria hasara ya samaki wao kuwaozea na kuwatupa kutokana na ukosefu wa hifadhi na pia kiwanda cha kutengeneza samaki hao.Alisema kuwepo kwa kiwanda hicho ni mwanzo mpya kwao kwani wanatarajia pia kutaleta soko la samaki karibu na wavuvi. “Tunafurahia kukamilika kwa kiwanda cha kwanza cha samaki eneo hili. Uwepo wake pia utapelekea samaki wetu kupata soko la haraka, jambo ambalo tumekuwa tukililia kwa muda mrefu,” akasema Bw Twalib. Yusuf Ali ambaye ni mvuvi tajika kisiwani Lamu alisema kujengwa kwa kiwanda cha samaki, kaunti ya Lamu pia kutawaokoa kutokana ubahili wa madalali ambao wamekuwa wakiwanunulia samaki wao kwa bei ya chini. Watumishi wa serikali wasusia mikopo ya magari MAAFISA wa serikali ya kitaifa wamesusia hazina iliyoanzishwa na serikali kuwapa mikopo ya kununua magari, Afisa Mkuu Mtendaji wa Tume ya Mishahara (SRC) Ann Gitau amefichua. Kufikia wakati huu, ni maafisa 100 pekee waliochukua mikopo ya jumla ya Sh180 milioni tangu hazina hiyo ilipoanzishwa mnamo 2014. Hazina hiyo ilitengewa Sh3.8 bilioni ilipoanzishwa. Akizungumza Jumanne akiwa Kapsabet, Kaunti ya Nandi, Bi Gitau aliwahimiza wafanyakazi wa serikali ya kitaifa kukopa pesa za kununua magari kutoka kwa hazina hiyo ili kuimarisha utoaji wa huduma. “Tuko na zaidi ya Sh3.8 bilioni ambazo hazijatumika katika hazina ya magari zinazosubiri maafisa wa serikali ya kitaifa kuchukua. Kwa sasa ni maafisa 100 tu ambao wamenufaika na Sh180 milioni pekee,” alisema Gitau. Bi Gitau alisema hazina hiyo ilianzishwa kusaidia kuimarisha utendakazi na kuwapatia motisha maafisa wa serikali ya kitaifa. Pia ilinuiwa kuokoa maafisa wa umma wasikejeliwe na umma. “Kumiliki gari kama mtumishi wa umma ni alama ya hadhi. Pia inavutia na kudumisha maafisa kazini,” aliongeza. Kamishna wa Kaunti ya Nandi, Bw Geoffrey Omoding, ambaye pia alihudhuria hafla hiyo aliwahimiza maafisa hao kuchukua mikopo hiyo ili kuimarisha utoaji wa huduma na kubadilisha mtazamo wa umma kuhusu watumishi wa umma. “Hii ni nafasi muhimu kwa maafisa wetu kumiliki magari na hivyo kuimarisha motisha wao kazini,” alisema Omoding. Baadhi ya mahitaji ya kupata mkopo huo ni kujaza fomu ya kuuomba, kitambulisho cha kitaifa, nakala za taarifa za mishahara zilizoidhinishwa za miezi mitatu ya hivi punde, ripoti ya ukaguzi wa thamani ya gari na nakala ya cheti cha umiliki wa gari. Watumishi wa umma wa kati ya gredi A hadi U wanahitimu kupata mikopo ya kati ya Sh600,000 hadi Sh4 milioni mtawalia huku maafisa wa serikali wakiwemo maafisa wakuu watendaji wa mashirika ya serikali na mawaziri wakinufaika na mkopo wa kati ya Sh5 milioni na Sh10 milioni. Afisa anayesimamia hazina hiyo huhifadhi cheti za kumiliki gari hadi mkopo utakapolipwa kikamilifu. Madiwani pia wanapata mikopo ya magari ambayo mwaka jana ilibadilishwa kuwa ruzuku. NMG yatenga siku ya matumizi ya Kiswahili mara moja kila mwezi KAMPUNI ya habari ya Nation Media Group imeimarisha juhudi zake za kukuza matumizi ya Kiswahili kwa kutenga siku moja kila mwezi kuwa ya matumizi ya lugha hiyo miongoni mwa wafanyikazi wake. Siku hiyo ya Kiswahili itakuwa inafanyika kila Ijumaa ya mwisho wa mwezi, ambapo wafanyikazi watahitajika kuwasiliana kwa Kiswahili kwenye mazungumzo yao na hata mawasiliano ya barua pepe. Uzinduzi wa siku ya Kiswahili utafanyika kesho, ambapo wafanyikazi wote wa NMG kuanzia makao makuu jijini Nairobi na afisi zake Mombasa, Kisumu, Nakuru, Nyeri, Eldoret, Meru, Kisii na Kakamega watahitajika kuwasiliana kwa Kiswahili. Afisa Mkuu wa NMG, Stephen Gitagama alisema hatua hii inalenga kuhamasisha wafanyikazi na Wakenya kwa jumla kujivunia Kiswahili kama lugha inayotambulisha Wakenya na Afrika Mashariki kwa jumla, na pia kufufua ari ya kujivunia utamaduni wa Kiafrika. Bw Gitagama alisema NMG itaendelea kupiga hatua za kukuza Kiswahili kupitia safu zake kama vile magazeti, runinga, redio na mitandao. Alieleza kuwa kampuni hiyo inatafuta pia ushirikiano na wadau wengine kama vile taasisi za serikali, vyuo, shule na mashirika mengine ili kukuza na kueneza Kiswahili. NMG ndiyo inachapisha gazeti pekee la Kiswahili linalochapishwa kila siku nchini la ‘Taifa Leo’. Pia inapeperusha habari na vipindi kwa Kiswahili kupitia runinga ya NTV na tovuti ya taifaleo.nation.co.ke. Mwanamke atoroka mumewe na kuolewa na ‘roho mtakatifu’ MWANAMKE wa umri wa miaka 41 ameshangaza mumewe pamoja na wakazi wa mji wa Makutano, Pokot Magharibi, baada ya kutangaza kuwa ameolewa na roho mtakatifu. Elizabeth Nalem ambaye ni afisa wa kaunti mjini hapo aliandaa sherehe ya kufunga ndoa na roho mtakatifu katika hafla iliyoandaliwa kwenye hoteli ya Chelang’a mjini Makutano. Bi Nalem aliandamana na wafanyakazi wenzake wa kaunti pamoja na wafanyabiashara wa kike katika hafla hiyo ambapo alikula kiapo cha kuwa mwaminifu kwa ‘mumewe’ mpya – roho mtakatifu. Bi harusi alikuwa amevalia mavazi ya harusi na sherehe ilipambwa kwa vigelegele kutoka kwa akina mama huku mumewe, Joshua Nalem, akifuatilia tukio hilo kwa mshangao. Sherehe hiyo iliongozwa na Kasisi Albert Rumaita wa kanisa la Full Gospel. “Nimetumikia dunia tangu nilipozaliwa. Lakini sasa roho mtakatifu ameniagiza nitumikie Mungu. Roho Mtakatifu alinituma kwa Pasta Rumaita ambaye alininunulia vazi la harusi, aliandaa hafla hii na akakodisha magari yaliyotuleta haba,” akasema Bi Nalem ambaye ni mama ya watoto sita. Alisema kwamba kabla ya kuandaa hafla hiyo aliomba ruhusa kwa mumewe, lakini ombi lake likakataliwa. Jumanne, Bw Nalem aliyeonekana kupigwa na butwaa alishuhudia mkewe ambaye wameishi pamoja kwa miaka 20, akiapa kumpenda na kutoa maisha yake kwa ‘mume’ mwingine asiyeonekana. Korti yacharaza Uhuru kiboko mara nyingine ikisema alipuuza Katiba RAIS Uhuru Kenyatta amepata pigo jingine katika maamuzi yake baada ya Mahakama Kuu jana kufutilia mbali uteuzi wa wakuu 129 wa mashirika ya serikali na bodi, ikisema ulifanywa kinyume cha sheria. Majaji Jessie Lesiit, Chacha Mwita na Lucy Njuguna walisema teuzi hizo zilizofanywa na Rais Uhuru Kenyatta na baadhi ya mawaziri mnamo 2018, hazikufanywa kuambatana na Katiba kwa kuwa maoni ya umma hayakushirikishwa. Waliongeza kuwa hakukuwa na ushindani katika teuzi hizo kwa vile hakuna watu walioomba kazi hizo. Miongoni mwa wakuu wa mashirika ambao uteuzi wao umeharamishwa ni pamoja na aliyekuwa Mkuu wa Majeshi Julius Karangi. Wengine ni wale walioshindwa katika uchaguzi mkuu wa 2017 wakiongozwa na Bw Benjamin Cheboi aliyewania Ugavana Baringo na Bw Godana Doyo (Isiolo). Uamuzi huo wa Mahakama Kuu umefanyika wiki mbili tu baada ya mahakama hiyo hiyo kuzima mchakato wa BBI ikisema ni haramu. Kezi zingine ambazo mahakama imeamua kuwa Rais Kenyatta amekiuka Katiba ni pamoja na hatua yake kukataa kuwaapisha majaji 4i, kumzuia Miguna Miguna kurudi nchini kutoka Canada na ubomoaji wa makao katika mtaa wa Kariobangu mwaka jana. Mahakama pia imebatilisha hatua za rais kukabidhi kiwanda cha nyama cha Kenya Meat Commission kwa Idara ya Jeshi (KDF) na kukabidhi usimamizi wa jiji la Nairobi kwa NMS. Aliyejeruhiwa akivuka feri Likoni kulipwa Sh418,000 MAHAKAMA Kuu ya Mombasa imeagiza kuwa mwanamume alipwe fidia ya Sh418,000 baada ya kujeruhiwa alipokuwa akivuka feri Likoni. Jaji wa Mahakama Kuu ya Mombasa Njoki Mwangi, alikosoa korti ya chini iliyokataa kuamua kesi hiyo ya Bw John Gilbert Ouma, ambaye alivunjika mguu akiwa ndani ya kivuko hicho miaka mitano iliyopita. Bw Ouma alishtaki Shirika la Huduma za Feri nchini (KFS) mnamo 2017 akitaka kulipwa fidia kwa kupata majeraha wakati akiwa ndani ya MV Kilindini. Aliiambia korti kuwa ajali hiyo ilitokea Oktoba 17, 2016.Kulingana naye, wakati wakivuka kutoka Likoni kwenda kisiwani Mombasa, watu walianza kusukumana na kumsababisha aanguke kwenye sakafu ya chombo hicho. “Nilikanyagwa na watu na kupata majeraha mabaya kwenye goti la mguu wangu wa kushoto,” aliiambia mahakama kupitia kwa wakili wake, Bw Simiyu Oduor. Bw Ouma alisema kuwa kutokana na ajali hiyo ambayo alidai ilitokana na uzembe wa KFS, alivunjika mguu. Katika uamuzi wake, Jaji Mwangi alisema mahakama za mahakimu zina mamlaka ya kusikiliza na kuamua mizozo aina hiyo ikiletwa mbele yao .Alifikia uamuzi huu baada ya kugundua kuwa korti ya hakimu ilifutilia mbali kesi iliyowasilishwa na Bw Ouma kwa hoja kwamba haikuwa na mamlaka ya kushughulikia suala hilo. Hakimu mwanzoni alikuwa ameamuru Bw Ouma alipwe fedha hizo lakini baada ya KFS kupinga fidia hiyo, alifutilia mbali uamuzi huo kwa madai kuwa mahakama hiyo haina mamlaka ya kuskiza mzozo huo. KFS ilidai kuwa mizozo kuhusu feri inapaswa kutatuliwa na Mahakama Kuu wala sio mahakama za hakimu. Shirika hilo lilidai kuwa ferri ni sawa na meli hivyo basi mahakama ya mahakimu haina mamlaka ya kutatua mizozo kuhusiana na vyombo hivyo. Lakini Jaji Mwangi alitupilia mbali madai haya akibainisha kuwa kuna tofauti kati ya feri na meli. Nahitaji miaka 3 kuifahamu vyema idara – Jaji Mkuu Martha Koome JAJI Mkuu Martha Koome amesema kuwa itamchukua miaka mitatu ili kuielewa vyema Idara ya Mahakama. .Jaji Mkuu Koome, aliyekabidhiwa rasmi afisi Jumatatu, alisema Idara ya Mahakama inakabiliwa na matatizo chungu nzima na “nitahitaji miaka mitatu kuweka mikakati ya kuyatatua.” “Kama mnavyojua mimi ni mgeni katika hii ofisi na idara ya mahakama ni kubwa. Nitakuwa pia ninaongoza tuma ya huduma za idara ya mahakama JSC sawia na kuwa rais wa Mahakama ya Juu,” alisema Jaji Koome akijibu maswali ya wanahabari. Alisema suala la kutoapishwa kwa majaji 41 na Rais Kenyatta kumechangia pakubwa baadhi ya matatizo yanayoikumba idara ya mahakamna. Jaji huyu mkuu mpya alisema hayo alipomwapisha Bw Morris Kimuli aliyeteuliwa na Rais Uhuru Kenyatta kufuatia kutimuliwa kwa Dorothy Jemator KimengenchBw Kimuli aliteuliwa na chama cha wanasheria nchini kutwaa mahali pa Bi Kimengich anayehudumu katika mashirika mengine mawili. Walimu hatarini kukosa nyongeza ya mishahara WALIMU kote nchini huenda wakakosa nyongeza ya kila mwaka ya mishahara yao pamoja na kupandishwa kwa baadhi ya vyeo baada ya kucheleweshwa kwa majadiliano kuhusu mkataba wa kuboresha malipo yao (CBA) ya 2021-2025. Hii ni kwa sababu Tume ya Kuwaajiri Walimi (TSC) bado haijatoa ofa kwa miungano ya walimu au kuwaalika kwa mazungumzo ili kuafikiana kuhusu CBA inayopendekezwa. Hazina Kuu ya kifedha nayo imesema kuwa serikali haina pesa ya kuwaongeza walimu mishahara. Hapo jana, miungano inayowatetea walimu iliitaka serikali iwaalike ili waafikiane kuhusu mkataba huo wakiapa kwamba lazima wapate nyongeza ya mishahara la sivyo watakumbatia migomo. Katibu Mkuu wa Chama cha Walimu (Knut) Wilson Sossion alisema kwamba inasikitisha hakuna juhudi zozote ambazo zimefanywa kuhakikisha kwamba maslahi ya walimu yanazingatiwa. Mkataba wa sasa wa Sh54 bilioni ulioafikiwa 2017-2021 unatarajiwa kukamilika mnamo Juni 30. Katika mkondo wa mwisho wa utekelezaji wa mkataba huo, walimu 16,152 walipandishwa vyeo kulingana na matamshi ya Afisa Mkuu Mtendaji wa TSC Nancy Macharia. TSC hufuata mkataba ulioafikiwa kabla ya kuwapandisha walimu vyeo au kuwapa nyongeza ya mishahara. Kukosa kuafikia CBA mpya pia kutawaathiri zaidi walimu kwenye kategoria ya C2 ambao hawajapandishwa vyeo tangu mnamo 2015. Walimu wamekuwa wakilalamika kwamba CBA ya sasa inawapendelea walimu wanaoshikilia vyeo mbalimbali kama walimu wakuu na manaibu wao na kuwaacha walimu wa kawaida bila faida yoyote. Aidha Bw Sossion alikariri kwamba wametuma CBA kwa TSC ila bado hawajaalikwa kwa mazungumzo yoyote na pia mwajiri huyo hajawapa stakabadhi inayoeleza kuhusu kiasi cha nyongeza ya mshahara ambacho wana uwezo wa kumudu. Naye mwenyekiti wa Muungano wa Walimu wenye mahitaji maalum James Torome alisema muungano wao tayari umeanza kupokea shinikizo kutoka kwa walimu ambao wanataka kufahamu mengi kuhusu CBA mpya. “Bado hatujaalikwa na TSC na bado tunasubiri mawasiliano kutoka kwao kuhusu hatima ya suala hili muhimu,” akasema Bw Torome.Katibu Mkuu wa Kuppet Akelo Misori naye hakuzungumzia suala hilo alipofikiwa na Taifa Leo. Hata hivyo, afisa mmoja wa TSC ambaye hakutaka atambuliwe alisema kuwa hawawezi kuandaa mazungumzo na miungano ya walimu kuhusu CBA kwa kuwa tume hiyo bado haina makamishna wa kutosha. TSC kwa sasa ina makamishna wanne ilhali idadi inayohitajika ni tisa. “Majadiliano hayo kuhusu CBA yapo kwenye ajenda yetu. Hata hivyo, kinachosikitisha ni kwamba hazina kuu ya kifedha bado haijatenga bajeti kufadhili utekelezaji wa mkataba huu,” akasema afisa huyo. Tume ya Kutathmini Mishahara ya Watumishi wa Umma (SRC) nayo imeiandikia TSC ikiomba muda zaidi ili ishauriane na wakuu wa miungano ya walimu kuhusu kusawazisha mishahara. Wanasoka waomba kazi kwenye mradi wa ukarabati wa uwanja wa Afraha WANASOKA kutoka Nakuru wanaomba kupatiwa asilimia kubwa ya vibarua uwanja wa Afraha unapoanza kukarabatiwa kwa kipindi cha miezi 18 ijayo. Baadhi yao waliozungumza na Taifa Leo, wanasema hawajakuwa na kazi, tangu ratiba ya michezo isimame kutokana na athari hasi za Covid-19. “Itafaa sana serikali ya kaunti, ichukue hatua ya kuajiri wachezaji, wakati huu ambapo bado tunapambana na Covid-19,” akasema Hassan Abdi ambaye aliwahi kuchezea timu ya Nakuru All Stars. Anasema kupunguka kwa michezo kumefanya wachezaji wengi kupata msongo wa mawazo, unaosababishwa na ukosefu wa kifedha, hivyo basi wako tayari kufanya kazi yoyote. Alieleza kuwa kalenda ya michezo 2020/2021 ilikuwa imejaa michezo mingi mojawapo ikiwa ni Olimpiki , lakini kwa bahati mbaya yote ilifutwa, hii ikimaanisha kuwa vilabu, makocha na wachezaji hawana kipato. Aidha aliomba serikali ibuni akaunti ya vijana, itakayosaidia kutoa ufadhili kwa wanamichezo wakati wa majanga kama haya , kwani wakati soka inaposimama maisha ya wachezaji huwa yamesimama pia. Hassan anasema uwanja wa Afraha umekuwa ukitoa vipaji mahiri kwenye ligi za soka nchini kwa takriban miaka 40 na huu ni wakati mwafaka kwa wizara ya michezo kurudisha shukran kwa wanamichezo kwa kuwapatia ajira. Hili linajiri siku chache tu baada ya gavana wa Nakuru Lee Kinyanjui, kuzindua mradi wa kuimarisha uwanja wa Afraha, ambao utachukua miezi 18 kukamilika. Katika hotuba yake Lee alisema kuwa uwanja wa Afraha utafikia kiwango cha kimataifa na kutoa nafasi nyingi za ajira, mbali na kuandaa aina mbalimbali ya michezo kama vile riadha, raga, masumbwi na michezo ya kuogelea. Aidha gavana Lee aliongezea kuwa awamu ya kwanza ya ukarabati itagharimu Sh650 milioni na itakamilika baada ya mwaka mmoja unusu. Uwanja wa Afraha ambao hubeba mashabiki 10,000 utapanuliwa na kumudu mashabiki zaidi ya 35,000 kwa wakati mmoja. Kinyume na awali uwanja wa huu ulikuwa ukiandaa mechi za soka za Kenya Premier League(KPL), Super League (Supa Ligi) na ligi za timu za mashinani. Wakulima wa Gatundu wapokea fedha za kahawa WAKULIMA wapatao 437 wa kahawa kutoka Igegania, Gatundu Kaskazini, walilazimika kutabasamu baada ya kupokea bonasi ya zao hilo. Meneja wa kampuni ya Igegania Coffee Factory, Bw Paul Kariuki Mundia, alisema baada ya wakulima hao kupitia masaibu mengi kutokana na zao hilo waliweza kuwalipa Sh3.5 milioni kama marupurupu ya bonasi yao. Alisema hapo awali wakulima wa kahawa waliachana na kilimo hicho lakini kwa miezi kadha iliyopita walirejelea upanzi huo na kupata mazao ya kuridhisha. Bw Mundia alipongeza kaunti ya Kiambu kwa kuwafaa wakulima hao na mbolea ifaayo huku wakipokea mawaidha kutoka kwa wataalam wa kilimo. Safari za Madaraka Express zaleta matumaini Pwani baada ya kiwingu cheusi cha Covid-19 ILIKUWA ni furaha ya aina yake kwa abiria Jumatatu alasiri baada ya kuwasili katika kituo cha garimoshi cha Miritini, Mombasa kwa treni ya kwanza inayotumia reli ya kisasa ya SGR kutoka Nairobi. Hii ni saa chache baada Shirika la Reli Nchini (KRC) kurejelea safari za treni hiyo, maarufu kama Madaraka Express baada ya serikali kuondoa marufuku ya watu kuingia na kuondoka Kaunti ya Nairobi na nyingine nne. Huduma za uchukuzi wa abiria kwa treni hiyo zilisitishwa mnamo Machi 26, 2021, kama hatua mojawapo ya kudhibiti kuenea kwa virusi vya corona baada ya kaunti za Nairobi, Kajiado, Machakos, Kiambu na Nakuru kuandikisha idadi kubwa ya maambukizi. Lakini akihutubu wakati wa maadhimisho ya sherehe za mwaka 2020 za Leba Dei katika Ikulu ya Nairobi, Rais Uhuru Kenyatta alilegeza masharti hayo na kuondoa marufuku hayo. Duru ziliambia Taifa Leokwamba wenye hoteli na wafanyabiashara wengine wa Mombasa walifurahi kurejelewa kwa huduma za uchukuzi wa abiria kwa treni kutoka Nairobi hadi Mombasa. Walisema hatua hiyo itafufua biashara katika sekta ya utalii na uchukuzi miongoni mwa sekta nyinginezo muhimu. Janga la corona limeathiri pakubwa sekta za utalii na hoteli katika eneo zima la Pwani ya Kenya; hali iliyosababisha baadhi ya hoteli na vituo vya kitalii kupunguza idadi ya wafanyakazi au kufunga kabisa. Nyingi za hoteli katika miji ya Mombasa, Kilifi, Malindi miongoni mwa mingine, ilipata hasara kubwa Aprili wakati serikali ilizima usafiri kutoka kaunti hizo tano za eneo la bara, ambazo huchangia wateja wao wengi. Wahudumu wa teksi katika miji ya Pwani pia waliathirika na kufungwa kwa kaunti hizo tano. Mnamo Jumapili, KRC lilitoa ratiba ya safari za treni zinazotumia SGR ambapo ile ambayo husimama kila kituo itakuwa ikiondoka Nairobi na Mombasa saa mbili za asubuhi. Treni ya moja kwa moja itakuwa ikiondoka Nairobi saa tisa za mchana na kuwasili Mombasa saa moja za jioni. Wito serikali itoe sodo bila malipo MASHIRIKA ya kijamii ya katika kaunti ya Kilifi, jana walitaka serikali kuu kutoa sodo bila malipo kama vile inatoa mipira ya kondomu bure. Kulingana na mashirika hayo, wanawake wengi mashinani wamekuwa wakikosa pesa za kununua sodo kwa sababu ya umasikini. Wakiongozwa na msimamizi wa mradi katika shirika la Center for Rights Education and Awareness (CREAW) kaunti ya Kilifi, Faith Tsuma linalopigania haki za wanawake na wasichana nchini, na mkurugenzi wa shirika la Connect to Retain Nasim Jahangir, wanaitaka serikali kuwapatia sodo wasichana walioko shuleni na hata wale ambao hawaendi shule na wanawake pia. Akizungumza katika sherehe ya kuadhimisha siku ya hedhi ulimwengini katika uwanja wa Karisa Maitha mjini Kilifi, Bi Tsuma alisema serikali imeipa kipaumbele masuala ya ngono ambayo sio lazima kwa binadamu. “Inasikitisha kwa sana kwa sababu kuwa kondomu zapatika bure na sodo hapana. Tunasema ngono sio shughuli ambayo ni ya lazima kwa binadamu kuifanya kila wakati, lakini kila siku wanawake na wasichana hupata siku zao za hedhi,” akasema. Bi Tsuma alieleza masikitiko yake kuwa serikali kuu imewabagua wasichana ambao hawako shuleni katika mipango yao ya kuwapa sodo ilhali wao pia wanateseka vijijini kufuatia umaskini ambao unazidi kukithiri miongoni mwa jamii.“Kuna umuhimu wa serikali kuu kuhakikisha ya kwamba kila msichana anapata sodo ,” akasema. Serkali kuu inatekeleza mpango wa kuwapatia wasichana wa shule sodo kupitia hazina ya National Government Affirmative Action Fund (NGAAF) inayoongozwa na wawakilishi wa wanawake katika kaunti zote 47 nchini. Hata hivyo, Bi Tsuma aliendelea kusema kuwa sodo hizo huwa chache ikilinganishwa na uhitaji wa baadhi ya wasichana ambao huchukua zaidi ya wiki moja wakiwa katika siku zao za hedhi. “Wasichana wana hedhi tofauti na unapata kuwa pakiti mbili za sodo hazitawafaa baadhi yao,” akasema. Pia, aliomba serikali kuongeza idadi ya sodo katika shule ili kumfaa kila msichana.Bi Yasin Jahangir wa Connect to Retain alisema kuwa suala la serikali kupeana mipira ya kondomu bure na kuuza sodo limewaudhi vijana wengi. Alisema licha kuwa sodo zinauzwa mbei yake pia ni ghali na wanawake na wamama kutoka katika familia maskini hawana uwezo wa kununua. “Umakini umekithiri mashinani hasa mashinani na unapata wasichana wanatumia njia mbadala ambazo sio katika njia ya usafi na zinahatarisha afya yao,”akasema. Alisema kuwa baadhi ya wasichana kutoka jamii maskini wanalazimika kuchimba mashimo na kuketi hapo hadi siku watakapo maliza siku zao za hedhi. Bi Jahangir alisema kuwa hatua ya jamii na serikali kutozungumzia kwa uwazi maswala ya hedhi imechangia kuwepo kwa matatizo mengi yanawakumba wanawake na wasichana. Kampuni yagundua kiwango kikubwa cha dhahabu UCHIMBAJI wa dhahabu Magharibi mwa Kenya unatarajiwa kuongezeka kwa kiwango kikubwa baada ya kampuni ya Shanta Gold ambayo imekuwa ikitafuta madini hayo eneo hilo kuripoti kuwa imepata dhahabu katika maeneo saba tofauti. Madini hayo yanakadiriwa kuwa ya thamani ya Sh164 bilioni na yanaweza kuchimbwa kwa miaka kumi ijayo. Kampuni ilisema ilichimba mashimo kumi na moja kati ya Machi na Aprili mwaka huu katika mradi wa Magharibi mwa Kenya uliochukua kilomita 1,162 mraba eneo la Isulu, Liranda ambako ilipata dhahabu hiyo. Mashini za uchmbaji zingali katika maeneo ya Isulu na Bushiangala. Kampuni inapanga kuongeza idadi ya mashini hadi tatu kufikia kati kati ya mwaka huu. Afisa wa kampuni hiyo alifahamisha Taifa Leo kwamba, itachukua muda wa miaka mitano kabla ya uchimbaji kuanza rasmi. Kwenye taarifa, Afisa Mkuu Mtendaji wa kampuni hiyo, Eric Zurrin alisema, upatikanaji wa dhahabu hiyo unaonyesha kuwa kuna dhahabu ya hali ya juu. “Kwa sasa, uchimbaji umefichua kwamba kuna maeneo yaliyo na dhahabu ya gredi ya hali ya juu na tunatarajia kutoa maelezo zaidi tunapoendelea,” alisema. Kampuni ilisema inatarajia kukamilisha utafutaji wa madini hayo eneo la Magharibi mwa Kenya kufikia mwishoni mwa mwaka huu. Bw Evans Masachi, mkurugenzi wa Uzalishaji wa Madini wa Kaunti, alisema atawasilisha ripoti kwa serikali ya kitaifa ili hatua zaidi zichukuliwe. “Kwa sasa tumekuwa tukizuru eneo la Bushangala ambapo tunafanya mazungumzo na wachimbaji wadogo wa dhahabu. Kisha tutawasilisha ripoti kwa serikali kuu,” akasema Bw Masachi. IEBC yalaumu polisi kwa vurugu za chaguzi ndogo MWENYEKITI wa Tume Huru ya Uchaguzi na Mipaka (IEBC), Bw Wafula Chebukati amelaumu polisi kwa kushindwa kudumisha usalama wakati wa chaguzi ndogo za hivi majuzi zilizokumbwa na ghasia. Haya yanajiri huku ikiibuka kuwa tume imewasilisha ripoti ya uchaguzi mdogo wa eneobunge la Juja kwa Afisi ya Mkurugenzi wa Mashtaka ya Umma (ODPP), ikimlaumu Gavana wa Kiambu, Bw James Nyoro na Mwakilishi wa Kike wa Kaunti hiyo, Bi Gathoni Wamuchomba kwa uhalifu katika uchaguzi na kutaka washtakiwe. Kwenye hotuba kali katika hafla iliyoandaliwa na Shirika la Elections Observation Group (ELOG) Ijumaa jioni, Bw Chebukati alitaja visa ambavyo maafisa wa polisi waliotumwa kudumisha usalama katika chaguzi ndogo za majuzi walikataa kutii maagizo ya maafisa wa tume, kuhamishwa kwa maafisa wakuu wa polisi siku chache kabla ya chaguzi hizo na kutotumwa kwa maafisa wa kutosha katika vituo vya kupigia kura. Bw Chebukati alidai kwamba Inspekta Jenerali wa polisi, Bw Hillary Mutyambai, amekataa ombi la kukutana na tume kutafuta njia za kuzuia ghasia kwenye chaguzi ndogo zijazo. “Moja ya changamoto kuu zinazokabili mfumo wa uchaguzi nchini Kenya ni ukosefu wa usalama wakati wa uchaguzi ambao umefanya ghasia kuongezeka ilivyoshuhudiwa kwenye chaguzi ndogo za majuzi. Hii ni kinyume cha msingi wa uchaguzi huru na wa haki ambao haufai kuwa na ghasia na vitisho kulingana na ibara ya 81(e)(ii). Swali ambalo tunafaa kupata majibu ni wapi au ni nani aliye na jukumu na wajibu wa kuzuia au kukabili ghasia na vitisho wakati wa uchaguzi,” alisema Bw Chebukati. Maafisa wa polisi wanaotumwa kudumisha usalama wakati wa uchaguzi huwa maafisa wa uchaguzi kulingana na sheria ya uchaguzi ya Kenya ya 2011. Kama maafisa wa uchaguzi, sheria inawahitaji wafuate maagizo ya IEBC. Hata hivyo, Bw Chebukati alisema kwamba katika chaguzi ndogo za majuzi, tume ilishuhudia maafisa waliotumwa kudumisha usalama wakitazama ghasia zikiendelea katika vituo vya kupigia kura na kujumuisha matokeo. Chaguzi ndogo zilifanyika majuzi wadi za Ganda, Dabaso, London na Rurii na maeneo bunge ya Msambweni, Matungu, Kabuchai, Bonchari na Juja. Chaguzi hizi zote zikikumbwa na ghasia, kukamatwa kwa maajenti wa baadhi ya vyama vya kisiasa na madai ya hongo. Kufuatia ghasia zilizotokea kwenye chaguzi ndogo za Bonchari na Juja, kiongozi wa chama cha ODM Raila Odinga alitoa taarifa akishutumu polisi na maafisa wa serikali ambao hakutaja majina kwa ghasia hizo. “Tulichoshuhudia katika chaguzi ndogo za Bonchari na Juja ni matumizi mabaya ya nguvu za polisi na onyesho la kutenda makosa pasipo adhabu kulikotekelezwa na maafisa wakuu wa serikali wanaojitakia makuu na kujipiga vifua,” alisema Bw Odinga. “Vikosi vya usalama ni vya kuhudumia watu na si kutekeleza maslahi ya wale wanaofanya majaribio ya kisiasa,” aliongeza Bw Odinga. Kiongozi wa wasiomtambua Mungu hatimaye aonekaniwa na Yesu Kristo CHAMA cha Wasioamini Mungu nchini (AKS) kimewataka Wakenya wanaotaka nafasi ya katibu mkuu kutuma maombi baada ya aliyekuwa akishikilia wadhifa huo Seth Mahiga kujiuzulu na kumkumbatia Yesu. Rais wa chama hicho Harrison Mumia alisema kuwa Bw Mahiga alijiuzulu Jumamosi baada ya ‘kupata Yesu’. “Jioni ya leo, tumesikitishwa na uamuzi wa katibu wetu, Seth Mahiga, kujiuzulu. Alisema sababu yake ya kujiuzulu alipata Yesu Kristo na hataki tena kuendelea na shughuli za kuvumisha shughuli za wasioamini Mungu nchini Kenya,” akasema Bw Mumia. Rais wa AKS alimtakia Bw Mahinga mema katika imani yake mpya ya kumtukuza na kumtumikia Mungu. Kampuni yagundua kiwango kikubwa cha dhahabu UCHIMBAJI wa dhahabu Magharibi mwa Kenya unatarajiwa kuongezeka kwa kiwango kikubwa baada ya kampuni ya Shanta Gold ambayo imekuwa ikitafuta madini hayo eneo hilo kuripoti kuwa imepata dhahabu katika maeneo saba tofauti. Madini hayo yanakadiriwa kuwa ya thamani ya Sh164 bilioni na yanaweza kuchimbwa kwa miaka kumi ijayo. Kampuni ilisema ilichimba mashimo kumi na moja kati ya Machi na Aprili mwaka huu katika mradi wa Magharibi mwa Kenya uliochukua kilomita 1,162 mraba eneo la Isulu, Liranda ambako ilipata dhahabu hiyo. Mashini za uchmbaji zingali katika maeneo ya Isulu na Bushiangala. Kampuni inapanga kuongeza idadi ya mashini hadi tatu kufikia kati kati ya mwaka huu. Afisa wa kampuni hiyo alifahamisha Taifa Leo kwamba, itachukua muda wa miaka mitano kabla ya uchimbaji kuanza rasmi. Kwenye taarifa, Afisa Mkuu Mtendaji wa kampuni hiyo, Eric Zurrin alisema, upatikanaji wa dhahabu hiyo unaonyesha kuwa kuna dhahabu ya hali ya juu. “Kwa sasa, uchimbaji umefichua kwamba kuna maeneo yaliyo na dhahabu ya gredi ya hali ya juu na tunatarajia kutoa maelezo zaidi tunapoendelea,” alisema. Kampuni ilisema inatarajia kukamilisha utafutaji wa madini hayo eneo la Magharibi mwa Kenya kufikia mwishoni mwa mwaka huu. Bw Evans Masachi, mkurugenzi wa Uzalishaji wa Madini wa Kaunti, alisema atawasilisha ripoti kwa serikali ya kitaifa ili hatua zaidi zichukuliwe. “Kwa sasa tumekuwa tukizuru eneo la Bushangala ambapo tunafanya mazungumzo na wachimbaji wadogo wa dhahabu. Kisha tutawasilisha ripoti kwa serikali kuu,” akasema Bw Masachi. Uhuru aongoza Wakenya kuomboleza Kalembe Ndile RAIS Uhuru Kenyatta aliwaongoza Wakenya kutuma risala za rambirambi kufuatia kifo cha aliyekuwa mbunge wa Kibwezi, Kalembe Ndile katika Nairobi Hospital, Jumapili asubuhi. Mwanasiasa huyo mcheshi, aliaga dunia Jumapili alfajiri, alipokuwa akifanyiwa upasuaji baada ya kuugua kwa muda mrefu ugonjwa wa saratani ya kongosho, kwa mujibu wa mwanawe Anthony Kioko. Kupitia ujumbe wake wa kuifariji familia, Kiongozi wa Taifa alimwomboleza kigogo huyo wa siasa za Ukambani kama mwanasiasa machachari, mhalisia na ambaye kuinuka kwake maishani kulitokana na bidii yake. “Inahuzunisha kuwa kifo kimetupokonya mheshimiwa Kalembe Ndile katika umri wake wa makamo. Alikuwa mwanasiasa mchangamfu aliyempenda na kumfanyia kazi kila mtu na ambaye daima alijali maslahi ya taifa,” alisema Rais. Viongozi wengine wakiwemo Naibu Rais William Ruto, Kiongozi wa ODM Raila Odinga na Kiongozi wa Wiper Kalonzo Musyoka vilevile walimwomboleza Bw Ndile aliyefahamika kwa jina lake la utani kama “mtoto wa skwota.” Akihutubia vyombo vya habari, Bw Musyoka alisema alizungumza na marehemu Jumamosi saa tisa usiku alipokosa kupata nafasi katika Hospitali ya Aga Khan kabla ya kwenda Nairobi Hospital. Alifafanua kuwa Bw Kalembe hakufariki dunia kutokana na Covid-19 ila kutokana na matatizo kuhusu nyongo ambapo familia inasubiri matokeo kamili kuhusu kilichomuua ghafla. “Hatujapata habari kamili haswa chanzo cha kifo chake lakini kitu kimoja ninachojua haikuwa Covid-19 kwa hakika lakini kilihusu nyongo. Tutasubiri kupata matokeo halisi kuhusu ni kwa nini alituacha ghafla namna hiyo,” alisema. Korti yacharaza Uhuru kiboko mara nyingine ikisema alipuuza Katiba RAIS Uhuru Kenyatta amepata pigo jingine katika maamuzi yake baada ya Mahakama Kuu jana kufutilia mbali uteuzi wa wakuu 129 wa mashirika ya serikali na bodi, ikisema ulifanywa kinyume cha sheria. Majaji Jessie Lesiit, Chacha Mwita na Lucy Njuguna walisema teuzi hizo zilizofanywa na Rais Uhuru Kenyatta na baadhi ya mawaziri mnamo 2018, hazikufanywa kuambatana na Katiba kwa kuwa maoni ya umma hayakushirikishwa. Waliongeza kuwa hakukuwa na ushindani katika teuzi hizo kwa vile hakuna watu walioomba kazi hizo. Miongoni mwa wakuu wa mashirika ambao uteuzi wao umeharamishwa ni pamoja na aliyekuwa Mkuu wa Majeshi Julius Karangi. Wengine ni wale walioshindwa katika uchaguzi mkuu wa 2017 wakiongozwa na Bw Benjamin Cheboi aliyewania Ugavana Baringo na Bw Godana Doyo (Isiolo). Uamuzi huo wa Mahakama Kuu umefanyika wiki mbili tu baada ya mahakama hiyo hiyo kuzima mchakato wa BBI ikisema ni haramu. Kezi zingine ambazo mahakama imeamua kuwa Rais Kenyatta amekiuka Katiba ni pamoja na hatua yake kukataa kuwaapisha majaji 4i, kumzuia Miguna Miguna kurudi nchini kutoka Canada na ubomoaji wa makao katika mtaa wa Kariobangu mwaka jana. Mahakama pia imebatilisha hatua za rais kukabidhi kiwanda cha nyama cha Kenya Meat Commission kwa Idara ya Jeshi (KDF) na kukabidhi usimamizi wa jiji la Nairobi kwa NMS. Bw Emmanuel Baya, mwalimu wa shule ya msingi ya Kalongoni anasema baadhi ya wazazi wamewakataza watoto wao kuenda shuleni kwa kuogopa kuvamiwa. Alieleza kuwa wakati mwingine wanaume hulazimika hupiga vibuyu vya maji na mabati ili kuwafukuza ndovu hao. Bw Peterson Kazungu kutoka kijiji cha Bombi, Magarini alidai kuwa kuzungushwa kwa ua katika shamba kubwa la Galana–Kulalu ndicho chanzo kikuu cha ndovu hao kuvamia mashamba yao kutafuta chakula. Shamba hilo la Galana–Kulalu lenye ekari milioni moja linatumiwa na serikali ya kitaifa kuendeleza mradi wa kupanda mahindi kwa njia ya unyinyizi maji. “Ndovu walikuwa wanatoka katika mbuga ya Tsavo kula nyasi katika shamba hilo la Galana–Kulalu lakini kuzingirwa kwa shamba hilo kwa ua kumewafanya hawapati nyasi na maji na inawalazimu kuvamia mashamba yetu,” akasema. Karua apendekeza wakati wa uchaguzi kuwe na maafisa maalum KIONGOZI wa Narc-Kenya Martha Karua amesema mvutano unaoshuhudiwa mara kwa mara wakati wa chaguzi kuu nchini, utasuluhishwa endapo kutakuwa na maafisa maalum watakaokuwa wakifuatilia shughuli zote bila ushawishi wowote. Bi Karua amesema maafisa hao hawapaswi kutoka katika Tume Huru ya Uchaguzi na Mipaka (IEBC) wala kuhusishwa na siasa. “Wawe maafisa wa kipekee watakaokuwa wakishirikiana na IEBC wakati wa uchaguzi. Kazi yao iwe kufuatilia zoezi zima, upigaji kura unapoendelea, wakati wa kuhesabu wawe ange na kujiri na matokeo yao,” wakili Karua akapendekeza. Alisema wanapaswa kuwa huru, na wasioripoti kwa asasi yoyote ile. “Mfumo huu ukitekelezwa, hakuna atakayelalamikia udanganyifu na wizi wa kura. Matokeo yao baadaye yatalinganishwa na ya IEBC,” Waziri huyo wa zamani wa Masuala ya Haki na Katiba akafafanua. Bi Karua alisema kesi za uchaguzi zinazowasilishwa mahakamani huenda zikapungua au hata zikawa historia. Kila mwaka wa uchaguzi mkuu, idara ya mahakama hupokea malalamishi ya udanganyifu kusakatwa, hasa kutoka kwa wagombea waliobwagwa. Visa vya wizi wa kura vimekuwa vikiripotiwa. Thiwasco yaweka mikakati ya uboreshaji wa huduma za maji safi KAMPUNI ya maji ya Thika, maarufu kama Thiwasco, imepanga mikakati ya miaka 20 ijayo kwa lengo la kutosheleza wateja wake kwa kuhakikisha wanapata maji safi. Mkurugenzi wa kampuni hiyo Bw Moses Kinya, alieleza kuwa ifikapo mwaka wa 2040 kampuni hiyo itakuwa ikisambaza kiwango cha ujazo lita 63 milioni kwa siku ikilinganishwa na lita 17 milioni ya maji inayosambaza kwa sasa kila siku. Alifafanua kuwa mradi wa maji wa Karimenu ulioko Gatundu Kaskazini, unaoendelea kwa sasa, ukikamilika, basi wakazi wa Thika na vitongoji vyake wapatao laki nne watanufaika pakubwa. Alitaja maeneo ya Witeithie, Gatuanyaga, Munyu, Githima, na Kiganjo kama maeneo yanayostahili kupokea maji kwa wingi kutokana na idadi kubwa ya wakazi. “Tunataka kuhakikisha ya kwamba baada ya miaka mitano ijayo hakuna mkazi yeyote wa Thika na vitongoji vyake atakuwa na shida ya kupata maji safi katika makazi yake,” alisema Bw Kinya. Aliyasema hayo mjini Thika mnamo Jumatano wiki jana katika hafla iliyohudhuriwa na washika dau tofauti kwa lengo la kujadiliana kuhusu usambazaji wa maji safi mjini Thika. Alisema pia wamebuni mikakati mipya ya teknolojia kutoa huduma zao kwa wateja wao wote ili kurahisisha kazi zao. Tayari kampuni hiyo pia imechimba visima kadha katika maeneo tofauti kama Kilimambogo, Gatuanyaga na Matathia sehemu za Thika Mashariki. Vile vile shirika moja la kimataifa la kutoka Denmark, DANIDA, litafadhili kampuni ya Thiwasco, kwa kitita cha Sh11 bilioni ili kuinua sekta hiyo ya maji mjini Thika na vitingoji vyake. Bw Kinya alisema wakati mradi huo utakamilika, utaweza kusambaza maji lita 36 milioni kwa siku. “Miaka miwili ijayo shida ya maji kwa wakazi wa Thika itakuwa ndoto kwani kampuni ya Thiwasco itakuwa imesambaza maji sehemu nyingi,” alisema Bw Kinya. ‘Kiwango cha maambukizi ya corona kinaendelea kushuka’ KIWANGO cha maambukizi ya Covid-19 nchini Jumatatu kiliendelea kuwa cha chini baada ya Kenya kuandikisha kiwango cha asilimia 5.3. Kiwango hiki ni cha juu kidogo ikilinganishwa na kile cha asilimia 4.7 kilichoripotiwa Jumapili. Kulingana na taarifa kutoka kwa Wizara ya Afya, Jumatatu, idadi ya maambukizi mapya 88 ya virusi vya corona kutokana na sampuli 1,668 zilizopimwa ndani ya saa 24. Idadi hiyo sasa inafikisha 170,735 idadi jumla ya maambukizi tangu mwaka 2020 baada ya jumla ya sampuli 1,811,558 kupimwa. Idadi ya vifo vipya kutokana na corona ilikuwa 15 ambazo ziliripotiwa katika vituo mbalimbali vya afya katika tarehe mbalimbali tangu mwezi wa Aprili. Kwa hivyo, idadi jumla ya vifo nchini Kenya imepanda hadi 3,172. “Habari njema ni kwamba jumla ya wagonjwa 71 wa corona walipona kutokana na ugonjwa huo; 64 wakiwa ni wale ambao walikuwa wakitunzwa nyumbani na saba wakiwa ni wale ambao walikuwa wamelazwa katika hospitali mbalimbali,” ikasema taarifa hiyo ambayo ilitiwa saini na Waziri wa Afya Mutahi Kagwe. Idadi jumla ya wagonjwa wa Covid-19 waliopona sasa imetimu 116,847. Na 84,896 kati yao ni wale waliokuwa wanahudumiwa nyumbani huku 31,951 wakiwa ni wale waliokuwa wamelazwa katika vituo mbalimbali vya afya. Vile vile, jumla ya wagonjwa 1,237 wa corona wamelazwa katika hospitali mbalimbali nchini huku 4,661 wakiuguzwa nyumbani. Nao wagonjwa 93 wako katika vyumba vya kuwahudumia wagonjwa mahututi, 21 kati yao wakiwekewa mitambo ya kuwasaidia kupumua. Wengine 55 wanaongezwa oksijeni kwa njia ya kawaida huku 17 wakichunguzwa kwa karibu. Kwa mujibu wa utoaji chanjo, jumla ya watu 969,489 wamepewa chanjo hiyo dhidi ya Covid-19 kote nchini kufikia Jumatatu. Vile vile, ni watu 203 pekee ambao wamepewa dosi ya pili ya chanjo ya kuzuia ugonjwa wa Covid-19. Miongoni mwao ni wahudumu wa afya 160, maafisa wa usalama 17, wanne ni wenye umri wa miaka 58 kwenda juu ilhali wengine 22 wanatoka makundi mbalimbali ya wananchi. Bensouda sasa ahusisha Ruto na kesi mpya KIONGOZI wa Mashtaka katika Mahakama ya Kimataifa ya Uhalifu (ICC), Bi Fatou Bensouda, amemhusisha moja kwa moja Naibu Rais William Ruto na madai ya kuhonga mashahidi waliotegemewa kwenye kesi zinazohusu ghasia za baada ya uchaguzi wa mwaka wa 2007. Kesi hizo zilisitishwa baada ya upande wa mashtaka kukosa ushahidi wa kutosha, ambapo Bi Bensouda alilalamika kwamba mashahidi aliowategemea walihongwa, huku wengine wakitoweka kwa njia za kutatanisha. Kwenye stakabadhi za kutetea kesi yake dhidi ya Bw Gicheru, kiongozi huyo wa mashtaka anayetarajiwa kuondoka baadaye mwaka huu, alidai kuwa ana ushahidi utakaothibitisha Naibu Rais ndiye alitoa mamilioni ya pesa zilizotumiwa kuhonga mashahidi. Kulingana naye, ushahidi wake utaonyesha jinsi Bw Gicheru alitumiwa na Dkt Ruto kama daraja la kufikia mashahidi walioshawishiwa kujiondoa katika kesi hiyo. “Shahidi P-0540 mwenyewe ndiye alimwambia shahidi P-0800 walipokutana ana kwa ana kwamba alikuwa anamfanyia kazi Gicheru, ambaye alikuwa anajaribu kutafuta mashahidi wa ICC, na kwamba malipo kutoka kwa Ruto yalikuwa yanatolewa kupitia kwa Gicheru,” akadai Bi Bensouda. Bw Gicheru alijisalimisha kwa ICC mwaka uliopita, na Jaji Reine Alapini-Gansou anasubiriwa kuamua kama upande wa mashtaka una sababu za kuridhisha kumfungulia mashtaka. Kesi hiyo ina umuhimu mkubwa kwani matokeo yake huenda yakapelekea kesi ya Dkt Ruto iliyositishwa ifunguliwe upya, kwani upande wa mashtaka ulikuwa umekubaliwa kufanya hivyo kama kutapatikana ushahidi mpya baadaye. Kulingana na Bi Bensouda, ushahidi utakaotumiwa dhidi ya Bw Gicheru ulipatikana kwa mashahidi watano ambao wanatarajiwa kutoa ushahidi wao mahakamani baadaye, rekodi za simu zilizotumiwa na Bw Gicheru na wenzake kushawishi mashahidi kujiondoa, na rekodi za akaunti za benki hasa za mashahidi wanaodaiwa walihongwa. “Ushahidi unabainisha kuwa Gicheru na wenzake walikuwa makini sana kutoacha thibitisho lolote kuhusu jinsi walivyotuma pesa. Lakini licha ya Gicheru kuwaonya, mashahidi wawili waliohongwa waliweka hongo zao kwenye akaunti za benki,” akasema. Ijapokuwa alikiri haiwezekani kuthibitisha moja kwa moja kuwa kiasi hicho kikubwa cha pesa kilitoka kwa Dkt Ruto kupitia kwa Bw Gicheru, alisema ushahidi huo unapounganishwa na nyingine unadhihirisha ni hongo kutoka kwa mshtakiwa. Hata hivyo, Bw Gicheru kupitia kwa wakili wake Michael Karnavas, ameitaka mahakama iamue hana kesi ya kujibu kwa vile anaamini Bi Bensouda hana ushahidi wowote isipokuwa kubahatisha tu kuwa mashahidi walihongwa. Wanahabari 51 walishambuliwa wakiwa kazini – ripoti yaonyesha JUMLA ya wanahabari 51 wakiwemo wanahabari tisa wa kike, walishambuliwa katika kipindi cha mwaka mmoja uliopita. Ripoti mpya iliyotolewa jana na shirika la ARTICLE 19 Afrika Mashariki, iliashiria kuwa visa hivyo vilirekodiwa kati ya Mei 2020 na Aprili 2021. Kulingana na ripoti hiyo iliyozinduliwa katika maadhimisho ya Siku ya Kimataifa kuhusu Uhuru wa Vyombo vya Habari 2021, idadi hiyo ilishuka kutoka visa 59 vilivyorekodiwa mwaka jana kati ya Mei 2019 na Aprili 2021. “Ingawa idadi hii ilishuka kidogo kutoka visa 59 vilivyorekodiwa kati ya Mei 2019 na Aprili 2020, ingali juu mno na haikubaliki,” ilisema ripoti hiyo. “Wakati wa kipindi cha kuangazia, ARTICLE 19 EA ilirekodi mashambulizi mbalimbali kupitia vitisho vya simu, kuhangaishwa mitandaoni, ana kwa ana, mashambulizi ya kimwili, uvamizi wa vituo vya habari na katika visa vibaya zaidi mauaji,” alisema Bw Kiai. Ikirejelea kisa cha mauaji ya kinyama ya mwanahabari Betty Barasa, aliyekuwa mhariri mkuu wa video katika shirika la KBC, ripoti hiyo ilisema kuwa wanahabari waliwalaumu maafisa wa polisi katika idadi kubwa ya visa hivyo. “Kulingana na utafiti wetu, ikiwemo mahojiano na wanahabari zaidi ya 25 katika kaunti 10, baadhi yao wakiwa wahasiriwa wa mashambulizi hayo, ukosefu wa uwajibikaji dhidi ya wahusika ni suala kuu kuhusiana na sehemu kubwa ya mashambulizi hayo,” ilisema. Aidha, wanahabari wamelalamikia changamoto zinazowakabili kutokana na kukosa habari au ripoti zozote kuhusu kesi zao kutoka kwa serikali, Katika utafiti uliofanywa na shirika hilo mnamo Machi 2021, wanahabari walisema kuwa mashambulizi hayo yamesababisha baadhi yao kujificha au kutoroka kutokana na dhana kwamba wanaowashambulia wanahabari hufurahia hujma hasa wahusika wa serikali. “Serikali ni sharti ihakikishe ulinzi wa wanahabari wote ikiwemo kufanya uchunguzi wa kina na wa haki katika visa vyote vya mashambulizi dhidi ya wanahabari. Hii inapaswa kujumuisha kutoa habari kuhusu kesi hizo zinavyoendelea,” alisema Bw Kiai. “Ikiwa serikali kwa kweli inafanya uchunguzi huo, kutoa habari kuhusu uchunguzi kutasaidia kuondoa dhana kwamba hakuna chochote kinachofanywa.” “Taasisi huru za kiserikali kama vile idara ya mahakama, Tume Huru ya Uchaguzi na Mipaka (IEBC), idara ya polisi, kati ya nyinginezo zinapaswa kuteua viongozi wake kabla walioko kuondoka ili kuwapa jukwaa bora wanaotwaa uongozi kuendeleza utendakazi,” akasema seneta Cherargei, akilalamikia kukawia kuteuliwa kwa mrithi wa Maraga. Rais Uhuru Kenyatta alipokezwa jina la Jaji Mkuu mteule Martha Koome ambaye atapigwa msasa na bunge kabla ama kukataliwa au kuidhinishwa rasmi na aapishwe. Jopokazi la JSC Jumatatu lilianza mchakato wa kutafuta majaji wa mahakama ya juu zaidi nchini, ambao watakuwa chini ya Jaji Mkuu. Hofu ya viongozi yazamisha vijana kwa ugaidi – Jaji Said JAJI Said Juma Chitembwe, amesema hofu ya viongozi wakiwemo makadhi kujadili masuala kuhusu itikadi kali za kigaidi ni miongoni mwa sababu zinazofanya vijana kuendelea kuvutiwa kwa makundi ya kigaidi maeneo ya Pwani. Akihojiwa na tume ya huduma za mahakama (JSC) katika mchakato wa kumsaka Jaji wa Mahakama ya Juu, Jaji Chitembwe alisema utafiti aliofanya katika eneo la Lamu na maeneo mengine ya Pwani, ulibainisha kuwa vijana wengi walienda nchini Somalia kupokea mafunzo hayo ya itikadi kali za ugaidi na kurejea nchini baadaye. “Niliwasiliana na makamishna wa kaunti mbalimbali eneo la Pwani na wakanieleza viongozi wanahofia maisha yao. Hawawezi kuzungumzia jambo hilo la mafundisho hayo yenye itikadi kali kwa kuogopa kuuawa,” akasema. Hata hivyo, alieleza JSC kuwa ametoa mapendekezo ya kuwafikia vijana waliopokea mafunzo hayo kwa lengo la kuwabadili tabia wawe wananchi wema. Kando na suala hilo, Jaji Chitembwe alisema majaji wote wanahitaji kuwapa wananchi uhuru wao wa kikatiba. “Nilifutilia mbali kafyu iliyokuwa imetangazwa katika kaunti za Lamu na Tana River kwa vile ilikuwa inawatesa watu sana. Wavuvi walikuwa hawaendi kuvua samaki wakiwa huru.Watu wakichelewa walikuwa wanateswa na vyombo vya usalama. Katika kila uamuzi wa mahakama lazima jaji awe na fikra za kuwapa wananchi uhuru wao,” akaeleza. Jaji Mohammed Warsame alimwuliza Jaji Chitembwe ikiwa kati ya maamuzi ya Mahakama ya Juu kuna ule ambao anatofautiana nao. Akijibu alisema kuwa uamuzi wa Jaji Njoki Ndung’u aliotofautiana na majaji wengine katika kesi ya kupinga ushindi wa Rais Uhuru Kenyatta 2017 na ule wa Gavana wa Wajir Mohamed Abdi Mohamud kuhusu cheti chake cha Digrii. Mahakama ilisema suala la Digrii lingeamuliwa na Tume Huru ya Uchaguzi na Mipaka (IEBC). Jaji Chitembwe aliyehojiwa pamoja na Jaji David Marete alisema majaji wanatakiwa kuwa mstari wa mbele katika utekelezaji wa haki na si kutawala. TAHARIRI: Uhuru wa habari ulindwe kikamilifu WANAHABARI humu nchini jana Jumatatu walijiunga na wenzao ulimwenguni kuadhimisha siku ya uhuru wa vyombo vya habari. Siku hii inayoadhimishwa kila mwaka huwa ni muhimu kwa wadau wa sekta ya habari kufanya utathmini kuhusu hali ilivyo, changamoto zilizopo na suluhisho zinazoweza kusaidia kuboresha kazi ya uanahabari. Katika maadhimisho ya jana, sawa na nyingine za miaka iliyopita, masuala yaliyoibuka sana ni kuhusu ukandamizaji wa wanahabari wanapokuwa kazini. Hili ni jambo ambalo limekuwa donda sugu mno sio Kenya pekee bali ulimwenguni kote. Wanahabari wengi huishi kwa hofu, sio kwa kuwa wametenda uhalifu wowote bali kwa kuwa wamefanya kazi yao vyema kuanika maovu yaliyo katika jamii. Vitisho vya mara kwa mara na hata kupigwa na kuuawa kwa wanahabari ni mambo ambayo yanasababisha dhiki tele katika sekta hii muhimu. Ijapokuwa Kenya imepiga hatua kubwa katika kukuza na kulinda uhuru wa wanahabari wanapofanya kazi zao ikilinganishwa na nchi nyingine za barani Afrika, bado kuna pengo linalofaa kuzibwa. Suala la wanahabari kutishiwa maisha yao wanapofanya kazi linafaa lichukuliwe kwa uzito zaidi ya jinsi ilivyo kwa sasa. Vile vile, maafisa wanaohusika katika kushambulia wanahabari peupe pia wanastahili kuchukuliwa hatua za kisheria wala si kulindwa kamwe. Kando na haya, vitendo vingine ambavyo hutekelezwa kusudi kuathiri kazi ya uanahabari pia vinafaa vikomeshwe. Hivi ni kama vile upitishaji sheria za kukandamiza kuhusu wa wanahabari, serikali kunyima wanahabari ripoti muhimu za kitaifa ili kuficha maovu ya utawala ulio mamlakani, na katika siku za hivi majuzi, watumizi wa mitandao ya kijamii kufadhiliwa ili kuharibia wanahabari na vyombo vya habari sifa bila sababu. Wananchi wana haki ya kusambaziwa habari muhimu zinazoaminika, na hilo halitafanikishwa kikamilifu iwapo tutaendelea kushuhudia hali ambapo wanahabari hawapewi nafasi ya kutekeleza majukumu yao ipasavyo. Ni kupitia kwa habari za kuaminika ambapo raia wanaweza kuchukua hatua zinazofaa ili wachangie kikamilifu katika kuendesha gurudumu la maendeleo ya taifa. Haki ya umma kupokea habari imelindwa kikatiba na hivyo basi haifai kamwe haki hiyo ivurugwe kwa njia yoyote ile. Msafara wa Suluhu wasababisha msongamano Mombasa Road SHUGHULI za usafiri katika Barabara ya Mombasa – Mombasa Road – jijini Nairobi Jumanne asubuhi zilitatizika kwa saa kadhaa kufuatia msongamano mkubwa wa magari uliosababishwa na ziara ya kiongozi wa Tanzania Rais Samia Suluhu Hassan humu nchini. Baadhi ya madereva walisema kuwa walikwama barabarani kwa zaidi ya masaa manne. Wenye magari walishutumu serikali kwa kukosa kuwatengea njia mbadala ili kuepuka msongamano kwenye barabara hiyo yenye shughuli nyingi. Baadhi ya abiria ambao hawakutaka kuchelewa kazini asubuhi walilazimika kutumia bodaboda kutoka Jumba la Kibiashara la Gatewayy hadi uwanja wa Uhuru Park ambapo walitozwa nauli ya hadi Sh1,000. Kutoka Uwanja wa Ndege wa Kimataifa wa Jomo Kenyatta (JKIA), msafara wa Rais Suluhu ulipia Southern Bypass, Barabara ya Langata, Barabara ya Mbagathi hadi katika Hoteli ya Serena ambapo alipumzika kwa karibu saa moja na kisha kuelekea katika Ikulu. Uwanjani JKIA, Rais Suluhu alilakiwa na mawaziri Raychelle Omamo (Masuala ya Kigeni), Balozi Amina Mohammed (Michezo) na Balozi wa Kenya nchini Tanzania Dan Kazungu. Rais Suluhu pamoja na ujumbe wake waliposhuka kutoka katika ndege ya Shirika la Ndege la Tanzania, Air Tanzania, saa 3.40 asubuhi, walikuwa wamevalia barakoa. Lakini alipokuwa akiagwa na Makamu wa Rais Philip Mpango na viongozi wengine wakuu alipoondoka Tanzania, hawakuwa wamevalia barakoa. Alipozuru Uganda, Aprili 11, mwaka huu, kiongozi huyo wa Tanzania pamoja na ujumbe wake alivalia barakoa lakini walizitoa waliporejea. Hii ni ziara ya pili nje ya Tanzania tangu kuapishwa kuwa rais wa taifa hilo la Afrika Mashariki kufuatia kifo cha Rais John Pombe Magufuli aliyeaga dunia Machi 17, 2021. Katika Ikulu, Rais Suluhu alilakiwa na mwenyeji wake Rais Uhuru Kenyatta kabla ya kukagua gwaride la heshima na kupokea mizinga 21. Baada ya hafla hiyo fupi, Rais Suluhu alifanya mazungumzo na Rais Kenyatta. Alizidi kueleza ya kwamba kwa muda wa wiki kadha wamekuwa wakifanya upelelezi kuwasaka washukiwa hao ambao inadaiwa wamekuwa wakijificha huku wakiendesha shughuli hizo haramu. “Tunawapongeza wananchi kwa kutupatia habari kuhusu washukiwa hao. Tutaendelea kufanya juhudi kuona ya kwamba biashara haramu za aina hiyo haziendelei mhjini Ruiru na vitongoji vyake,” alisema Bw Ombati. Alisema maafisa wa upelelezi wamewatia mbaroni washukiwa kadha ambao wamekuwa na shughuli za aina hiyo chini ya miaka miwili iliyopita. Alizidi kueleza kuwa eneo hilo ni jumba moja ambalo linaendelea kujengwa ila halijakamilika kabisa. Mnamo Februari 2019 katika eneo la Kwihota mjini Ruiru maafisa wa upelezi walinasa fedha bandia za thamani ya Sh32.6 milioni na kilo 70 za dhahabu bandia. Bw Ombati alieleza kuwa washukiwa wanaendelea kuhojiwa ambapo baada ya hapo watafikishwa mahakamani kujibu mashtaka ya kupatikana wakitengeneza fedha bandia na dhahabu. Rais Suluhu akagua gwaride la heshima la kijeshi RAIS wa Jamhuri ya Muungano wa Tanzania Mama Samia Suluhu Hassan amekagua gwaride la heshima lililoandaliwa na kikosi cha kijeshi cha Kenya (KDF). Hatua hiyo ni mila, utamaduni na itikadi za Kenya Rais wa kigeni anapowasili nchini, kama njia ya kuonyesha heshima. Mama Samia alitua nchini Jumanne, kupitia Uwanja wa Kimataifa wa Jomo Kenyatta (JKIA), jijini Nairobi, dakika chache kabla ya saa nne asubuhi, ambapo alilakiwa na Waziri wa Masuala ya Kigeni Bi Raychelle Omamo, Balozi Amina Mohamed (Michezo) pamoja na Kaimu Gavana wa Nairobi Bi Anne Kananu. Rais Samia yuko katika ziara ya siku mbili Kenya, kufuatia mwaliko wa mwenyeji wake, Rais Uhuru Kenyatta. Tayari, amefika katika Ikulu ya Rais, jijini Nairobi, na kulakiwa rasmi na Rais Kenyatta. Mizinga 21 imefyatuliwa na kikosi cha kijeshi Kenya, kama ishara ya heshima kwa Rais huyo wa Tanzania. Mama Samia pia amekagua gwaride la heshima lililoandaliwa na maafisa wa KDF, Ikulu ya Rais Nairobi. Ziara ya Rais Samia nchini inalenga kuimarisha uhusiano wa Kenya kibiashara na kidiplomasia, ili kuimarisha uchumi wa mataifa haya mawili. Mama Samia alimrithi Dkt John Pombe Magufuli Machi 2021, kufuatia kifo cha Rais huyo wa awamu ya tano Tanzania. Shughuli za usafiri na uchukuzi zanoga Nakuru baada ya kuondolewa ‘lockdown’ ya mduara wa kaunti tano BIASHARA ya usafiri na uchukuzi imeshika kasi baada ya Rais Uhuru Kenyatta kuondoa marufuku yaliyonuia kuzuia ama kuingia au kuondoka katika mduara wa kaunti za Nakuru, Kiambu, Kajiado, Machakos na Nairobi. Huzuni yatanda aliyeuawa kwenye shambulio la al-Shabaab akizikwa Lamu HUZUNI ilitanda katika kijiji cha Kilimani, eneo la Mokowe, Kaunti ya Lamu pale mmoja wa waliouawa kwenye shambulio la al-Shabaab alizikwa Jumanne. Marehemu Abdullahi Subane Abdille aliyekuwa na umri wa miaka 43 alikuwa ni baba wa watoto wanane na alikuwa miongoni mwa watu watatu waliokuwa kwenye gari lililokanyaga kilipuzi ambacho inashukiwa kilitegwa ardhini na wapiganaji wa al-Shabaab kwenye eneo la Border Point 27, kilomita chache kutoka Ishakani mnamo Jumatatu. Waliokuwa kwenye gari hilo walijipata pabaya saa tatu na nusu asubuhi ambapo watu wawili, akiwemo Abdille walifariki papo hapo ilhali mmoja alipata majeraha mabaya. Abdille, ambaye ni mkazi wa Kaunti ya Mandera, alikuwa akifanya kazi kama msimamizi wa mradi wa ujenzi wa ukuta wa usalama unaotenganisha Kenya na Somalia katika eneo la mpakani kabla ya kukumbwa na mauti yake. Mwingine aliyefariki kwenye shambulio hilo ni mkazi wa kaunti ya Kilifi na kufikia Jumanne mwili wake ulikuwa ukisafirishwa kwao kwa mazishi. Wakizungumza wakati wa mazishi ya Bw Abdille eneo la Kilimani, waombolezaji waliiomba serikali kuhakikisha waliotekeleza shambulio hilo wanakamatwa. “Ni jambo la kusikitisha kuona kwamba watu wasio na hatia wanauawa kiholela na al-Shabaab hivyo ni muhimu serikali kuzidisha makabiliano yake dhidi ya al-Shabaab msituni Boni. Furaha yetu ni kuona visa vya mauaji yanayotekelezwa na al-Shabaab vikiwa havishuhudiwi tena Lamu na nchini kwa uumla,” akasema Bw Noor. Afisa wa shirika la haki za kibinadamu la Lamu Justice Network, Issakia Yunus, alieleza haja ya serikali kufidia familia za walioangamia kwa kushambuliwa na al-Shabaab. “Abdille alikuwa baba wa watoto wanane. Hii inamaanisha familia imesambaratika. Serikali izingatie kuwafidia waathiriwa wa mashambulio ya al-Shabaab,” akasema Bw Yunus. “Watu wasiwe na shaka. Operesheni inaendelea kwenye eneo la mkasa na viungani mwake. Usalama pia unadumishwa jinsi ipasavyo kote Lamu. Tushirikiane ili kumaliza hili tatizo la al-Shabaab eneo letu,” akasema Bw Macharia. Rais Kenyatta aalikwa awe mgeni wa heshima Tanzania itakapoadhimisha uhuru wa miaka 60 RAIS wa Jamhuri ya Muungano wa Tanzania Samia Suluhu Hassan amemwalika Rais wa Kenya, Uhuru Muigai Kenyatta kuungana na nchi hiyo katika maadhimisho ya Sikukuu ya uhuru wa kujitawala ambapo Desemba taifa hilo litaadhimisha miaka 60. Rais Suluhu ambaye Jumanne alianza ziara yake ya siku mbili Kenya, alitoa mwaliko huo Jumanne. Tanzania huandaa hafla ya kifaifa Desemba 9, kila mwaka kama ukumbusho wa taifa hilo ambalo ni jirani ya Kenya, kupata uhuru wa kujitawala kutoka kwa serikali ya mkoloni. “Ninatumia jukwaa hili kumualika kaka yangu Uhuru Kenyatta kama mgeni wa heshima Tanzania ikiadhimisha miaka 60 ya uhuru mwaka huu,” akasema Rais Suluhu katika hotuba ya pamoja katika Ikulu ya Rais jijini Nairobi. Rais Suluhu alisema tayari “nimeshazungumza na ndugu yake Rais Kenyatta na kumpa mwaliko rasmi.” Katika kikao cha hotuba ya pamoja iliyotolewa na viongozi hao, ilipepereshwa moja kwa moja kupitia vyombo vya habari, baada ya wawili hao kufanya mkutano wa faragha. Walisema walijadiliana mengi kuimarisha uhusiano wa Kenya na Tanzania kibiashara, kiuchumi na pia kidiplomasia. Uimarishaji wa miundomsingi ya usafiri na uchukuzi kwa njia ya barabara, hewa na majini, ni kati ya masuala yaliyojadiliwa, kwa mujibu wa maelezo ya Rais Kenyatta. Mwaliko wa kumtaka Rais Kenyatta aungane na Tanzania Desemba 9, 2021, unatafsiriwa kama njia mojawapo kuonyesha utangamano wa mataifa haya mawili, na zaidi ya yote Rais Suluhu amerudisha mkono wa shukrani kwa serikali ya Kenya kutokana na mapokezi ya heshima na ya hadhi ya juu aliyopokea baada ya kutua nchini. Wanajeshi wa Kenya (KDF) walifyatua mizinga 21, kuashiria heshima ya ziara ya Rais Suluhu nchini. Rais huyo pia alikagua gwaride la heshima lililoandaliwa na maafisa wa cheo cha juu katika jeshi la Kenya, katika Ikulu ya Rais Nairobi. Rais Kenyatta aalikwa awe mgeni wa heshima Tanzania itakapoadhimisha uhuru wa miaka 60 RAIS wa Jamhuri ya Muungano wa Tanzania Samia Suluhu Hassan amemwalika Rais wa Kenya, Uhuru Muigai Kenyatta kuungana na nchi hiyo katika maadhimisho ya Sikukuu ya uhuru wa kujitawala ambapo Desemba taifa hilo litaadhimisha miaka 60. Rais Suluhu ambaye Jumanne alianza ziara yake ya siku mbili Kenya, alitoa mwaliko huo Jumanne. Tanzania huandaa hafla ya kifaifa Desemba 9, kila mwaka kama ukumbusho wa taifa hilo ambalo ni jirani ya Kenya, kupata uhuru wa kujitawala kutoka kwa serikali ya mkoloni. “Ninatumia jukwaa hili kumualika kaka yangu Uhuru Kenyatta kama mgeni wa heshima Tanzania ikiadhimisha miaka 60 ya uhuru mwaka huu,” akasema Rais Suluhu katika hotuba ya pamoja katika Ikulu ya Rais jijini Nairobi. Rais Suluhu alisema tayari “nimeshazungumza na ndugu yake Rais Kenyatta na kumpa mwaliko rasmi.” Katika kikao cha hotuba ya pamoja iliyotolewa na viongozi hao, ilipepereshwa moja kwa moja kupitia vyombo vya habari, baada ya wawili hao kufanya mkutano wa faragha. Walisema walijadiliana mengi kuimarisha uhusiano wa Kenya na Tanzania kibiashara, kiuchumi na pia kidiplomasia. Uimarishaji wa miundomsingi ya usafiri na uchukuzi kwa njia ya barabara, hewa na majini, ni kati ya masuala yaliyojadiliwa, kwa mujibu wa maelezo ya Rais Kenyatta. Mwaliko wa kumtaka Rais Kenyatta aungane na Tanzania Desemba 9, 2021, unatafsiriwa kama njia mojawapo kuonyesha utangamano wa mataifa haya mawili, na zaidi ya yote Rais Suluhu amerudisha mkono wa shukrani kwa serikali ya Kenya kutokana na mapokezi ya heshima na ya hadhi ya juu aliyopokea baada ya kutua nchini. Wanajeshi wa Kenya (KDF) walifyatua mizinga 21, kuashiria heshima ya ziara ya Rais Suluhu nchini. Rais huyo pia alikagua gwaride la heshima lililoandaliwa na maafisa wa cheo cha juu katika jeshi la Kenya, katika Ikulu ya Rais Nairobi. NEMA: Walionyakua ardhi ufuoni na sehemu ya bahari waonywa Lamu WANAOENDELEZA ujenzi wa majumba na miradi mingine kwenye ardhi za ufuo, Kaunti ya Lamu wameamriwa kukoma na kuhama mara moja. Kumeshuhudiwa ongezeko la wavamizi wa ardhi za ufuo kwenye sehemu mbalimbali za Lamu katika siku za hivi karibuni. Wanyakuzi hao wameshuhudiwa wakijenga majumba karibu na bahari ilhali wengine wakizingira ua ardhi zilizoko ufuoni na hata ndani ya bahari Hindi. Miongoni mwa maeneo yaliyoathiriwa zaidi na uvamizi huo ni Wiyoni, Mtangawanda, Pate, Faza, Kizingitini, Ndau, Kiwayu, Kiunga, Matondoni, Kwasasi, Mokowe na Kizuke. Hali hiyo imeisukuma Mamlaka ya Uhifadhi wa Mazingira nchini (NEMA) kujitokeza na kutoa onyo kali kwa wanaoendeleza miradi husika kuisitisha na kuhama la sivyo waandamwe kisheria. Mkurugenzi wa NEMA, Kaunti ya Lamu, James Kamula, alisema tabia ya wakazi kuvamia ardhi za ufuoni ilianza tangu jadi hata kabla ya sheria inayodhibiti sehemu hizo kubuniwa nchini. Bw Kamula aidha alisema NEMA tayari imeanza kutekeleza sheria hiyo na akaahidi kwamba hatua kali zitachukuliwa dhidi ya yeyote atakayepatikana akikaidi sheria hiyo. Alisisitiza kuwa ardhi zote za ufuoni zilizoko ndani ya umbali wa mita 60 kutoka baharini ni za umma na kwamba yeyote anayeendeleza miradi ya kibinafsi kwenye sehemu hizo anakiuka sheria. “Sheria imeweka wazi kwamba ni marufuku kwa yeyote kujenga nyumba au kuendeleza mradi wa kibinafsi kwenye sehemu zilizoko ndani ya mita 60 kutoka baharini. Sehemu hizo ni za umma na lazima ziheshimiwe,” akasema Bw Kamula. Tangazo la NEMA kuhusu ardhi hizo za ufuoni limepokelewa vyema na wazee na wavuvi wa Lamu ambao kwa miaka mingi wamekuwa mstari wa mbele katika kupigania ardhi hizo zisitwaliwe na wawekezaji wa kibinafsi. Diwani wa zamani wa Lamu, Kassim Omar alisema ni jambo la kusikitisha kwamba wananchi na hata viongozi wamekuwa wakiendeleza miradi yao kiholela kwenye sehemu hizo za ufuoni bila mwelekeo. “Ukienda Wiyoni, Mtangawanda na Pate, utajionea majumba yakijengwa karibu na bahari. Wengine hata wamezingira sengengendani ya maji baharini. Hili ni jambo lisilofaa. Nafurahi kwamba NEMA imegundua tatizo hilo na iko tayari kulikabili,” akasema Bw Omar. Eneo la Mtangawanda. Picha/ Kalume Kazungu Swaleh Bakari ambaye ni msemaji wa wavuvi, Kaunti ya Lamu alisema wavuvi wamekuwa wakipata matatizo kwa kukosa sehemu za kujipumzisha na kuweka shehena zao za samaki kila wanapotoka baharini. WAFANYABIASHARA wa Tanzania wako huru kuwekeza nchini bila kuwekewa vikwazo vyovyote. Rais Uhuru Kenyatta ametangaza Jumatano kwamba wawekezaji kutoka taifa hilo jirani hawatahitaji kuwa na visa wala kibali chochote kuendesha biashara humu nchini. “Wafanyabiashara kutoka Tanzania kuanzia leo nasema mko huru kuja Kenya kuwekeza bila kuitishwa visa na kibali cha biashara,” akasema Rais Kenyatta, akihutubu katika kongamano lililoandaliwa na sekta ya biashara Kenya na Tanzania. Hafla hiyo imeandaliwa jijini Nairobi wakati ambapo Rais wa Jamhuri ya Muungano wa Tanzania Samia Suluhu Hassan anafanya ziara yake ya siku mbili nchini. “Wawekezaji kutoka Tanzania muwe huru kuja kufanya kazi hapa nchini, bora tu mheshimu sheria zinazohitajika,” akaeleza Rais Kenyatta. Ziara ya Rais Samia ya siku mbili Kenya na inayokamilika leo, Jumatano, inalenga kuimarisha uhusiano bora wa kidiplomasia na kibiashara kati ya Kenya na Tanzania, ili kuboresha uchumi wa mataifa haya mawili. Kustawisha afya za watu ndio chanzo cha kujenga taifa lililo bora Hakuna kitu chenye thamani duniani kama mtu kuwa na afya bora. Afya bora ndio inampa mtu nguvu ya kuweza kufanya shughuli zake mbalimbali ikiwemo kujitafutia riziki kwa ajili ya kujikimu kimaisha. Ni kama msemo wa Kiswahili unavyosema “Bora Afya Kuliko Mali”, yaani ukiwa na mali huku afya yako imezorota inakuwa haina faida yoyote. Hivi sasa China imefanya maamuzi makubwa na kuweka malengo ya kuzidi kuijenga jamii ya China yenye afya bora, ambapo mwaka 2016 ilitoa waraka wa “China yenye Afya 2030” ili kutangaza mpango wa utekelezaji mnamo Julai mwaka huu, kwa ajili ya kutekeleza mpango wa Afya nchini kutoka 2019 hadi 2030. Zaidi ya hayo, kuna mwelekeo wa kutatua shida za upatikanaji wa huduma za afya na kujitahidi kuhakikisha zinawafikia watu. Rais Xi Jinping aliwahi kusema kwamba “Haiwezekani watu wote kuwa na ustawi bila ya watu wote kuwa na afya”. Kwa hiyo maneno haya moja kwa moja yanahimiza mamlaka husika kuwekeza na kuweka kipaumbele kwenye kuboresha huduma za afya kuanzia ngazi ya mashinani, kuhimiza upatikanaji sawa wa huduma za umma za msingi mijini na vijijini na kuwapatia watu huduma rahisi, salama, zenye ufanisi na watakazomudu za afya. Tukichukulia mfano wa kisiwa kidogo cha Shiye, cha China, kilichozungukwa na maji ya mto Yangtze ambacho ni vigumu kukifikia, zamani wakazi wake sio tu walikuwa na hofu ya kuugua bali waliogopa hata kusafiri nje ya kisiwa hicho kwasababu ya mawasiliano duni na nje ya kisiwa. Lakini mabadiliko makubwa yanaonekana sasa, baada ya rais Xi kufanya ziara ya ukaguzi mwaka 2014 kwenye mji huo. Hivi sasa, watu hawana haja tena ya kuondoka kwenda nje ya kisiwa kutafuta matibabu hata kwa magonjwa madogo. Katika miaka kadhaa iliyopita vimeshuhudiwa vitengo vitano, vikiwemo vya magonjwa ya moyo na kisukari vikianzishwa kwa ushirikiano wa pamoja na Zahanati ya Mji wa Shiye na Hospitali za Huduma za Afya za mji wa Zhenjiang. Zahanati hiyo sasa ina vifaa vya kisasa vya kupimia magonjwa kwenye kila kitengo, huku watu wake wakifurahia huduma za matibabu zinazotolewa na hospitali za mji huo. Huu ni mfano mmoja tu kwa hapa China, mabadiliko mengi yameshuhudiwa baada ya rais mwenyewe kufanya ziara za ukaguzi kwenye maeneo mbalimbali ya nchi, na hii ni kutokana na azma yake ya kutaka kuifanya jamii ya China iondokane na magonjwa ambayo yanasababisha umasikini, kwani anaamini kushughulikia umasikini unaosababishwa na magonjwa na kutokea tena kwa umasikini kwasababu ya magonjwa ndio njia ya kujinasua, na hili ndio lengo lake kuu kabisa. Jamii ikiwa na afya njema, watu wake wanakuwa na maisha mazuri na marefu, hivi sasa hapa China wastani wa watu kuishi ni miaka 76 hadi 77. Hii inatokana na juhudi na kampeni mbalimbali za kuhamasisha umma kutilia mkazo na umuhimu afya bora. Katika nchi za Afrika suala la afya limekuwa na changamoto kubwa sana. Ingawa serikali nyingi zinajitahidi kutoa kipaumbele katika huduma za afya zenye ubora na zinazowafikia wananchi wote, lakini bado inaonekana kana kwamba haitoshi. Maendeleo ya nchi yoyote ile yanaletwa na wananchi wenye afya na wenye uwezo wa kuzalisha mali. Hivyo serikali zinapaswa kuiangalia kwa jicho pevu sekta ya afya. Hivi sasa dunia inakabiliwa na janga la COVID-19, janga hili limefichua udhaifu wa nchi mbalimbali masikini katika mifumo yake ya afya. Achilia mbali ya kutokuwepo kwa hospitali na zahanati za kutosha, lakini hata hizo zilizokuwepo zina upungu mkubwa wa vifaa tiba. Kwa kuzingatia hilo, baada ya kujua shida za ndugu zao wa Afrika hasa katika utoaji wa huduma za afya, China ilijitahidi kwa hali na mali kuhakikisha inakuwa nao bega kwa bega, kuwapunguzia mzigo kwa kuchangia vifaa mbalimbali zikiwemo mashine za kupumilia, barakoa na nyinginezo Lakini waswahili wanasema abebwae hujikaza, serikali mbalimbali za Afrika zinapaswa kutatua changamoto zote zinazoikabili sekta ya afya. Hii ikiwa ni pamoja na kushirikisha hata wawekezaji wa ndani ya nchi kuipiga jeki sekta hiyo kwani tukumbuke kwamba sadaka huanzia nyumbani. Afya ya mtu ni jambo la kunufaisha au kuangamiza nchi na taifa zima, kama si dunia nzima. Hasa tukichukulia jinsi maambukizi ya magonjwa mfano corona, yanavyosambaa kutoka kwa mtu mmoja hadi kwa mwingine, nchi na nchi au taifa moja hadi jingine. Hivyo tunatumai kwamba nchi mbambali duniani hasa za Afrika zitaweka mikakati ya kuboresha huduma za afya pamoja na kujiandaa endapo utalipuka ugonjwa wowote ule mkubwa ili kuepusha vifo vya watu na pia kuwafanya watu wawe na imani na mifumo yao ya afya. Mwathi achaguliwa mwenyekiti wa kamati ya usalama bungeni MBUNGE wa Limuru Peter Mwathi amechaguliwa bila kupingwa kuwa mwenyekiti mpya wa Kamati ya Bunge la Kitaifa kuhusu Usalama kuchukua mahala pa marehemu Paul Koinange. Marehemu Koinange ambaye alihudumu kama Mbunge wa Kiambaa alifariki mnamo Machi 31, 2021, baada ya kuugua mwa muda mfupi. Hadi Jumanne alipochaguliwa na wanachama wa hiyo kamati ya Usalama Bw Mwathi alikuwa akihudumu kama mwenyekiti wa Kamati ya Bunge kuhusu Leba na Masuala ya Kijamii. Kando na hayo yeye ni mwanachama wa Kamati ya Bunge kuhusu Hadhi na Mamlaka ya Wabunge. Naibu mwenyekiti wa Kamati hiyo ya Usalama Bi Fatuma Gedi ambaye awali alikuwa ameonyesha nia ya kuwania nafasi hiyo alijiondoa kinyang’anyironi dakika za mwisho. Bi Gedi, ambaye ni Mbunge Mwakilishi wa Wajir, alisema kuwa alijiondoa baada ya kushauriwa na kiongozi wa ODM Raila Odinga. “Waziri Mkuu wa zamani aliniambia nimpishe mwenzetu Bw Peter Mwathi kwa sababu alionyesha imani naye,” akawaambia wanahabari baada ya kukamilika kwa uchaguzi huo ulioendeshwa katika ukumbi mkuu wa mijadala, Bunge la Kitaifa. Kwa upande wake Bw Mwathi aliwashukuru wanachama wa Kamati hiyo ya Usalama kwa kuonyesha imani naye na kumpa nafasi ya kuwa mwenyekiti wao. “Naahidi kwamba tutafanyakazi pamoja kwa ushirikiano. Marehemu Koinange alikuwa rafiki wangu mkubwa na nitafuata nyayo zake. Hata hivyo, ningependa kuungama kuwa viatu vilivyoachwa na Koinange ni kubwa mno lakini nitajaribu kuvivaa,” mbunge huyo wa Limuru akaeleza. Bw Mwathi aliahidi kutekeleza kazi zote za kamati hiyo ambazo marehemu Koinange alikuwa akishughuli nazi kama mpango wa kuleta amani katika maeneo ya Kaskazini mwa Kenya. Rais alitoa amri hiyo wakati akihutubu katika kongamano la wafanyabishara wa Kenya na Tanzania, lililoandaliwa jijini Nairobi kufuatia ziara ya Rais wa Jamhuri ya Muungano wa Tanzania Mama Samia Suluhu Hassan, nchini. Kufuatia sheria na mikakati iliyowekwa kusaidia kuzuia msambao wa Covid-19, shughuli za usafiri na uchukuzi mipakani zimeathirika, wafanyabiashara wa Kenya na Tanzania wakikadiria hasara ya bidhaa kukawia kuruhusiwa kuingia au kutoka. Samia azamia lugha yenye ladha ya kipekee RAIS wa Tanzania, Samia Suluhu Hassan, Jumatano aliwachangamsha wabunge kwa lugha yenye ‘mahanjam’ alipokuwa akiwahutubia. Alipokuwa akizungumzia uhusiano wa muda mrefu baina ya Kenya na Tanzania, Rais Suluhu alisema kuwa mataifa hayo mawili “yameunganishwa na mafundo matatu; ukaribu wa kijogorafia, udugu na historia”. Rais Suluhu aliongeza kuwa uhusiano kati ya Tanzania na Kenya si wa hiari, bali ni wa lazima. “Tuna ekolojia moja, tuna mipaka ya baharini na ardhini. Ndiyo kusema kuwa hata wanyamapori wetu ni ndugu na ni majirani. Kuna wale wanyamapori (kongoni) wanaokuja kupata mimba Maasai Mara Kenya na wanazalia Serengeti Tanzania. Ingekuwa wanyama hao wana uraia wangekuwa raia wa wapi?” Alipokuwa akielezea kwa nini alifanya ziara yake ya kwanza rasmi nchini Kenya, Rais Suluhu alisema kuwa ‘mpangaji mwenye busara huanza kwa kufahamiana na majirani’. “Busara inasema ukiwa mpangaji mpya lazima ujitambulishe kwa majirani. Kwa sababu mimi nilichukua hatamu za uongozi wa Tanzania hivi karibuni nimeona nije kwa majirani. Nimeanza na jirani wa Kenya ambaye ni jirani ndugu; nilipata mialiko mingi lakini nikasema nianze hapa, kwa sababu ya umuhimu na nafasi ya Kenya kwa Tanzania,” akasema. Rais Suluhu pia alisema kuwa kafyu ya kutotoka nje kuanzia saa nne usiku ilizuia baadhi ya watu alioandamana nao kwenda kula nyama choma usiku. Kaunti kutumia zaidi ya 42m safari za nje SERIKALI ya Kaunti ya Vihiga inapendekeza kuongeza mara tatu kiasi cha fedha zilizotengewa usafiri katika nchi za kigeni kwenye bajeti ya 2021/22, wakati ambapo Covid-19 imelemaza usafiri baina ya mataifa. Usimamizi wa kaunti hiyo unapendekeza kumimina kitita kingine cha Sh12.6 milioni kwa shughuli hiyo kuanzia Julai 1, kutoka Sh3.1 milioni ambazo tayari zimetumika katika bajeti hiyo hiyo ya, 2020/21. Matumizi hayo ya fedha yaliyopendekezwa yamo katika bajeti ya 2021/22 ambayo inakaguliwa na umma. Kiasi cha Sh12.6 milioni ni sehemu ya Sh54.7 milioni zitakazotumika katika shughuli za usafiri nchini na katika mataifa ya kigeni katika bajeti mpya iliyoongezwa kutoka Sh43.2 milioni, zilizotumika kwa ziara hizo mwaka huu. Hii inaashiria kuwa uongozi wa Gavana Wilber Ottichilo utatumia Sh42.1 milioni kwa shughuli za usafiri nchini, iwapo mapendekezo hayo yataidhinishwa jinsi yalivyo kwa sasa. Msimamizi Mkuu wa Bajeti katika ripoti za awali amewahi kuibua maswali mazito kuhusu matumizi hayo ya fedha kwenye ziara za kigeni na humu nchini. Akizungumza katika kikao cha kushirikisha umma hivi majuzi kuhusu bajeti hiyo ya Sh5.8 bilioni, Waziri wa Fedha Alfred Indeche alikiri kuwa janga la virusi vya corona limetatiza shughuli. Alisema kutokana na hali hiyo, kaunti inatilia maanani tu miradi inayoendelea huku kukiwa na upunguzaji wa bajeti pamoja na deni la zaidi ya Sh1 bilioni za ada ambazo hazijalipwa. Serikali ya kaunti inakabiliwa na uhaba wa Sh700 milioni huku Bw Indeche akihimiza wafanyabiashara kusaidia serikali ya kaunti hiyo kukusanya kiasi cha Sh192.7 milioni kutoka kwa mapato yao binafsi. Katika bajeti iliyopendekezwa, idara ya ardhi itatumia kiasi kikuba zaidi cha fedha katika ziara za kigeni cha Sh3 milioni. Inafuatiwa na afisi ya gavana na idara za afya na maji ambazo zitatumia Sh2 milioni kila moja kwa ziara za kigeni. Idara za fedha na umma zimetengewa kiasi kilichopendekezwa cha Sh1 milioni kila moja, zitakazotumika kwa ziara za kigeni. Idara za kilimo na biashara ndizo zitakazotumia kiasi cha chini zaidi katika ziara za kigeni baada ya kutengewa kila mmoja kiasi kilichopendekezwa cha Sh800,000. Idara za elimu, michezo, bodi ya kaunti kuhusu huduma za umma, usafiri na miundo msingi, hazijatengewa fedha za usafiri katika mataifa ya kigeni. Hata hivyo, kulingana na makadirio hayo, idara ya fedha, itatumia kiasi cha hadi Sh12.8 milioni katika ziara za humu nchini ikifuatiwa na idara ya afya kwa Sh9 milioni. Ziara za humu nchini zitaigharimu afisi ya gavana Sh3.7 milioni, kiasi sawa na idara ya huduma ya umma, idara ya usafiri na miundomsingi (Sh3.4milioni) na kilimo (Sh2.5 milioni). Katika mapendekezo hayo, idara ya ardhi imetengewa Sh3 milioni na kiasi kingine cha Sh1 milioni kwa kila moja wa idara zake. Juma lililopita, Kagwe alitangaza kusimamisha safari za ndege kutoka India kwa siku 14 kufuatia ongezeko la visa vya maambukizi ya virusi vya corona. Pia, alitangaza kuwa wasafiri wanaopitia India kuja Kenya lazima waingie karantini siku 14 ambayo itakuwa chini ya uangalizi wa maafisa wa afya. Mulee alisisitiza kuwa yuko fiti na tayari kuongoza Kenya katika mechi za kufuzu kushiriki Kombe la Dunia 2022. Mechi hizo za kuelekea nchini Qatar mwaka 2022 zilikuwa zimepangiwa kuanza mwezi ujao (Juni), lakini zimeahirishwa na Shirikisho la Soka barani Afrika (CAF) hadi Oktoba kutokana na changamoto zinazosababishwa na janga la corona. “Wachezaji wetu wengi wanaocheza nyumbani hawajakuwa na mashindano na nilikuwa na hofu kuhusu usawa wao kimwili kabla ya mechi hizo muhimu. Tuko pabaya. Tulikuwa na changamoto hii dhidi ya Comoros mwaka jana na iliathiri mchezo wetu. Kupanguliwa kwa mechi za Juni kunanipa muda mzuri wa kuwaangalia na kupanga vyema.” Mulee pia alisifu hatua ya CAF kutunga masharti ya kudhibiti maambukizi ya virusi vya corona kwa timu zote na wachezaji. “Katika mechi zetu zilizopita dhidi ya Comoros na Togo, tulitoka Nairobi wachezaji wetu wote wakiwa wamepita vipimo vya virusi vya corona. Tulipowasili katika mataifa hayo, tuliambiwa kuwa baadhi ya wachezaji wetu walifeli vipimo hivyo. Walipopimwa baada ya kurejea nchini, hawakupatikana na virusi hivyo. Nafurahi kuwa CAF inatunga sheria za kusimamia upimaji wa timu.” Kenya inatafuta kuingia Kombe la Dunia kwa mara ya kwanza katika historia yake. Imekutanishwa na Uganda, Rwanda na Mali. Mnamo Alhamisi, CAF ilithibitisha mabadiliko hayo kupitia taarifa ikiyataja kuwa yalisababishwa na janga la virusi vya corona. Mechi hizo za kufuzu sasa zitafanyika miezi ya Septemba, Oktoba na Novemba 2021 na Machi 2022. Safari Rally kuwa na helikopta15, helipadi kuundwa WAANDALIZI wa duru ya Mbio za Magari za Dunia (WRC) ya Safari Rally wataunda majukwaa zaidi ya ndege kusimama (helipadi) yatakayotumiwa na zaidi ya ndege 15 kwa mashindano hayo ya Juni 24-27. Afisa Mkuu Mtendaji wa Safari Rally, Phineas Kimathi alifichua Alhamisi kuwa hayo ni baadhi ya mabadiliko ambayo WRC imeomba kufuatia mafanikio ya duru ya Mbio za Magari za Afrika (ARC) ya Equator Rally iliyofanyika Aprili 23-25 katika maeneo ya Naivasha. “Zikisalia chini ya siku 50 mbio za Safari Rally zifanyike, tunalainisha na kutekeleza mafunzo tuliyopata kutoka kwa Equator Rally,” alisema Kimathi. Alikiri kuwa sehemu ya wanahabari kufanyia kazi yao pia itaaimarishwa kwa sababu, “ile iliyotumiwa wakati wa Equator Rally haikufikia viwango vilivyotakikana”. Mbio za Equator Rally zilikuwa na helipadi tano. Kimathi alikuwa akizungumza wakati Afisa Mkuu Mtendaji wa kampuni ya Nation Media Group (NMG) Stephen Gitagama alizuru afisi za Safari Rally katika kituo cha kimataifa cha michezo cha Kasarani. Gitagama alidokeza kuwa wako asilimia 90 tayari kuandaa duru hiyo. Kimathi alisema anafurahia kukaribisha Gitagama na NMG kutafuta fursa za kufanya ushirikiano katika mbio nyingi za mashindano ya magari. “Nafurahia kuwa NMG ina hamu ya kushirikiana na imefanya mazungumzo. Si kila siku unapata msafara mkubwa kama huu kutoka shirika kubwa,” alisema Kimathi. Mbio za Equator Rally zilitumiwa kupima utayari wa Kenya kuandaa mashindano ya Safari Rally yatakayokuwa yakirejea kwenye kalenda ya dunia kwa mara ya kwanza katika kipindi cha miaka 19. Magari kutoka kampuni za Hyundai, Toyota na M-Sport (Ford) yatashiriki mashindano hayo yatakayojumuisha kushindana katika umbali wa kilomita zaidi ya 797 katika kaunti za Nairobi, Nakuru na Kiambu. Chama cha wafanyabiashara wa China nchini Kenya chatoa msaada kwa polisi Wawakilishi wa Chama cha wafanyabiashara wa China nchini Kenya wanaotoka mikoa ya Sichuan na Chongqing (CHUAN YU) wametoa msaada wa ofisi ya hema, meza, viti na barakoa kwa kituo cha polisi cha kilimani mjini Nairobi. Msaada huo ni sehemu ya mchango wao wa kusaidia maafisa wa polisi kukabili janga la corona. Wanachama wa CHUAN YU wanafuata wito wa China wa “Kijiji kimoja duniani na jamii yenye hatima moja”. Ofisa wa makao makuu ya polisi Bwana Otieno akipongeza chama hicho alisema walipopata ugumu katika kupambana na janga la Covid-19, chama cha CHUAN YU ilijibu maombi yao kwa wakati na haraka ikaunda ofisi ya hema ya wazi, iliyo na meza na viti na kuwawezesha kuendelea na kazi yao kwenye mazingira salama. Alisema daima watakumbuka msaada huo kama ishara ya urafiki kati ya watu wa Kenya na China. Polisi wa Tz wakamata wavuvi wa Kenya ziwani WAKATI Rais Uhuru Kenyatta na mwenzake wa Tanzania, Samia Suluhu Hassan walipokuwa wakionyesha mwamko mpya wa ushirikiano na ujirani mwema kati ya mataifa hayo mawili mnamo Jumatano, wavuvi wa Kenya katika Ziwa Victoria walikuwa wanakamatwa na kuzuiliwa na polisi wa Tanzania. Wavuvi hao sasa wameiomba serikali kuingilia kati na kusuluhisha kikamilifu mahangaiko ambayo wamekuwa wakipitia kwa muda mrefu mikononi mwa vikosi vya usalama vya Tanzania katika ziwa hilo. Katika kisa hicho cha Jumatano, mashua mbili kutoka Kenya zilinaswa na wavuvi sita wakakamatwa walipokuwa wakiendelea na shughuli za uvuvi ziwani. Wavuvi hao kutoka ufuo wa Kibro, Muhuru Bay, walipelekwa katika eneo la Sota katika wilaya ya Mara Kaskazini nchini Tanzania. Mwenyekiti wa Chama cha Kusimamia Ufuo wa Kibro, Maulidi Noel, aliiambia ‘Taifa Leo’ kwamba polisi wa Tanzania waliwataka wavuvi hao kulipa Sh50,000 kwa kila mashua ili ziweze kuachiliwa. Alieleza kusikitishwa na tukio hilo, ikizingatiwa lilifanyika wakati Rais Suluhu alikuwa nchini kwa mazungumzo ya kusuluhisha uhusiano mbaya ambao umekuwepo kati ya nchi hizi mbili. “Ongezeko la visa vya kukamatwa kwa wavuvi wa Kenya na vikosi vya usalama vya Tanzania bado halijapata suluhisho. Tungetaka serikali kutuhakikishia usalama tunapoendelea na shughuli zetu,” akasema Bw Maulidi. Diwani wa wadi ya Muhuru Bay, Hevron Maira, alitaja kisa hicho kama kikwazo kwa juhudi za kuimarisha uhusiano kati ya Kenya na Tanzania. “Mazungumzo yanayoendelea kati ya nchi hizi mbili yanapaswa kuwafaidi wananchi, hasa wale wanaoishi katika maeneo ya mipakani,” akasema Bw Maira. Mnamo Desemba mwaka uliopita, vikosi vya Tanzania vilinasa boti 10 kutoka kwa wavuvi wa Kenya, hali iliyozua mtafaruku kati ya vikosi vya nchi hizo mbili. Boti hizo zilikuwa zikiendelea na shughuli za uvuvi wakati vikosi kutoka Tanzania vilizivamia na kuzinasa na wavuvi kukamatwa. Siku moja kabla ya shambulio hilo, polisi kutoka Uganda waliwakamata Wakenya wanne katika mazingara sawa. Machifu sasa kulipwa pesa za kuinua motisha MAAFISA wa utawala wamevuna marupurupu makubwa baada ya Tume ya Uajiri wa Watumishi wa Umma (PSC) kuidhinisha walipwe pesa za kuwatia motisha. Katibu katika Wizara ya Usalama wa Ndani, Dkt Karanja Kibicho, alisema marupurupu hayo yatatolewa kuanzia kwa manaibu chifu hadi makamishna wa maeneo kullingana na wajibu wao na pia changamoto wanazopitia kazini. Uamuzi wa kuwapa maafisa hao w pesa hizo uliafikiwa baada ya mkutano kati ya wizara hiyo na wanachama wa PSC. Kabla ya kukubali malipo hayo mapya, PSC na SRC zilizingatia majukumu ya ziada ya kila afisa, usawa, aina ya kazi yao na gharama ya kuyatekeleza bila gharama kubwa. Kenya yachukua ubingwa katika soko la mihadarati KENYA imegeuka kuwa soko kubwa na kitovu cha matumizi ya mihadarati, baada ya walanguzi kuhofia ulinzi mkali uliopo katika mipaka ya bara Uropa ambayo walitegemea zamani. Mkazi wa Nairobi, Bi Esther Wanjiru anasimulia kuwa alianza kutumia dawa za kulevya aina ya heroini akiwa na umri wa miaka 16 ili kupunguza mawazo baada ya mwanawe kufariki. Alianza kuivuta kama sigara kabla ya kuanza kujidunga dawa hiyo ambayo imeanza kupatikana kwa wingi na kwa gharama ya chini nchini Kenya. “Mimi ni mraibu wa dawa hii, huhitaji dozi mbili kila siku,” akasema Wanjiru, 22, anapojidunga dawa hiyo huku akizingirwa na wenzake 60 nyuma ya kanisa moja katika mtaa mmoja wa mabanda, Nairobi. Japo zamani Kenya ilikuwa ikitumiwa na walanguzi kupitisha heroini hadi Uropa, nchi hii imegeuka kuwa soko la dawa hiyo ya kulevya, idadi wa waraibu ikiongezeka huku tani kadhaa zikifikishwa nchini humu. Siku hizi kipimo kimoja kinagharimu Sh120 pekee, hali inayochangia Wakenya maskini kama Wanjiru kuipata kwa urahisi. Wanjiru anasema hufanya kila awezalo ili kupata pesa za kununua dawa hiyo, ikiwemo kujiingiza katika uhalifu na ukahaba. Heroini ilikuwa ikifika Uropa kupitia ukanda wa Balkan, kutoka Afghanistan kupitia Mashariki ya Kati hadi miji mbalimbali ya mataifa ya bara hilo. Lakini mapigano nchini Syria na ulinzi mkali kwenye mipaka kufuatia wimbi la wahamiaji kutafuta hifadhi Uropa uliwalazimu walanguzi kubadili mbinu za kuingiza dawa hiyo barani humo. Walanguzi walilazimika kutumia usafiri wa bahari ili kukwepa kuzuiwa katika maeneo ya mipaka. Heroini ilisafirishwa kwa meli kupitia Bahari Hindi hadi pwani ya Afrika Mashariki, kisha ikasafirishwa hadi Uropa. Mombasa ilikuwa njia kuu ya kusafirisha dawa hizo. Japo Kenya ni nchi ya usalama wa hali ya juu, kukithiri kwa ufisadi na utepetevu wa maafisa wa usalama uliwawezesha walanguzi kuingiza bidhaa hiyo. “Walanguzi wa dawa za kulevya wametambua Kenya kama mojawapo ya nchi salama katika ukanda huu kwa biashara yao,” akasema Amado De Andres, aliyekuwa mkurugenzi wa kanda ya Afrika Mashariki katika Shirika la Umoja wa Mataifa kuhusu Dawa na Uhalifu (UNODC). Shirika hilo linakadiria kuwa tani 42 za heroini ambazo hufikishwa Kenya kila mwaka zilikuwa zikinuiwa kuuzwa katika masoko ya mbali. Lakini baada ya muda, hitaji la dawa hizo hapa nchini lilianza kupanda. Walanguzi walitenga karibu tani tano za heroini kwa ajili ya kuuzwa humu nchini huku soko lake likiendelea kupanuka na kufikia biashara ya thamani ya Dola 150 milioni (Sh15 bilioni). “Awali, Kenya ilikuwa njia ya kupitishia tu, lakini sasa imegeuka kuwa soko kubwa la heroini,” akasema Victor Okioma, Afisa Mkuu Mtendaji wa Mamlaka ya Kitaifa ya Kudhibiti Pombe na Mihadarati (NACADA). Mnamo 2018, Wizara ya Afya ilikadiria kuwa jumla ya watu 27,000 walikuwa wakijidunga ua kuvuta heroini. Uchunguzi huo ulifanyika katika karibu kaunti 15 kati ya kaunti zote 47. Lakini shirika lisilo la kiserikali la kupambana na Uhalifu Ulimwengu, Global Initiative Against Transnational Organized Crime lilikadiria kuwa jumla ya watu 55,000 walikuwa wakijidunga dawa hiyo, ishara kwamba idadi ya watumiaji dawa hiyo ilikuwa juu. Kwa sasa heroini ni dawa ya pili ya kulevya inayotumiwa na watu wengi zaidi Kenya; bangi ikiongozwa kwa kutumiwa na zaidi ya watu 50 milioni. Barabara hiyo inayotazamiwa kuwa yenye umbali wa zaidi ya kilomita 100 na kujumuisha daraja maalum la Thwake, inatarajiwa kugharimu Sh64 bilioni. Wiki moja baada ya Bw Kativui kushambuliwa, mwanamume mwingine alizama mtoni na kuliwa na mamba. Mwathiriwa, aliyetambuliwa kama Bw George Shiundu, alikuwa akihudumu kama mfanyakazi katika shamba moja eneo hilo. Kulingana na chifu wa eneo la Kitise, Bw Patrick Murage, mabaki ya mwili wa mwendazake yalipatikana na wapiga mbizi wikendi iliyopita kwenye mto huo. “Tumewaarifu jamaa zake na mipango ya mazishi tayari imeanza,” akasema. “Ni jambo la kuogofya kuuvuka mto huo, hasa unapokuwa umejaa maji. Huwa ninatumia Sh100 kila siku kama ada ya kuvukia mto. Hiyo ni sehemu kubwa ya mapato yangu. Isitoshe, visa vya mashambulio ya mamba vimeongeza mzozo uliopo kuhusu usafiri,” aliongeza Bi Rachel Kamene ambaye hufanya kazi za vibarua eneo hilo. “Tunaomba mvua iache kunyesha. Tunaiomba serikali pia ijenge daraja katika eneo hili,” akasema. Biashara zatarajiwa kunoga Iddi ikinukia WAFANYABIASHARA katika Kaunti ya Mombasa wameeleza imani yao kwamba watavuna pakubwa kifedha mwezi huu mtukufu wa Ramadhan unapokaribia kukamilika na kupisha sikukuu ya Iddi wiki ijayo. Waislamu wanatarajiwa kusherehekea Iddi Alhamisi wiki kesho baada ya kumaliza kufunga mnamo Jumatano kulingana na mwandamo wa mwezi. Serikali inatarajiwa kutangaza siku hiyo kama sikukuu ya kitaifa. Mjini Mombasa, sikuu ya Iddi husheheni sherehe na shughuli nyingi za kibiashara, wazazi wakiwanunulia watoto wao zawadi na kusherehekea kwa kuwaalika ndugu na jamaa. Baada ya kuondolewa kwa marufuku ya usafiri katika kaunti tano za Machakos, Nakuru, Kiambu, Kajiado na Nairobi, wafanyabiashara eneo la Mombasa wanatarajia kwamba biashara zao zitanoga na wateja wataongezeka. Maduka makubwa ya kijumla kama Nawal, Mombasa Mall mtaa wa Mwembe Tayari na soko kongwe la Marikiti yameanza kushuhudia shughuli nyingi huku Waislamu wakiwanunulia watoto wao vyakula, nguo na viatu kama maandalizi ya mapema ya Iddi. Watu wanaendelea kumiminika katika barabara za Biashara na Kibokoni ili kununua bidhaa kwa maandalizi ya sikukuu hiyo.nBi Koki Musau ambaye ni mfanyabiashara katika soko la Marikiti alisema kwamba tangu mwaka jana, ameona mabadiliko kibiashara na anatarajia mapato makubwa Ramadhan inapotamatika. “Nimefurahi kuona angalau biashara zinaimarika baada ya athari hasi ya janga la corona. Wanunuzi wanaongezeka kwa hivyo natarajia faida tele. Mwaka 2020 tuliteseka kwa kuwa wakati kama huu nchi bado ilikuwa imefungwa,” akasema Bi Koki. Naye Bi Saum Ali ambaye Alhamisi alinunua dera nne kwa Sh1,000 alishukuru Mwenyezi Mungu na kusema mazingira ya kufanya biashara mwaka huu wa 2021 ni salama kuliko mwaka 2020. “Tunapokaribia mwisho wa Ramadhan, tunabahati kwamba mwaka huu tumeruhusiwa kutembea kutoka eneo moja hadi jingine. Naendelea kununulia familia na marafiki zawadi,” akasema. Mwenyekiti wa wafanyabiashara kutoka jamii ya Maasai mjini Mombasa Samuel Mole pia alikiri kwamba biashara ni nzuri ila changamoto ni mvua inayokunya sana eneo hilo. “Wiki tatu zilizopita tumekuwa tukichuma vyema hasa jioni wakati kuna msongamano wa magari. Tunapokaribia mwisho wa Ramadhan, tunawaomba Wakenya wazidishe ibada ili janga hili la corona lituondokee. Tunahitaji kuimarisha uchumi wetu,” akasema mfanyabiashara Duncan Zuche ambaye amewaajiri vijana watatu kumsaidia katika duka lake la nguo. Mwenyekiti wa wafanyabiashara wa vyakula kwenye soko la Marikiti Mohammed Ali naye alifurahia idadi ya wateja wanaomiminika sokoni humo, akikiri kwamba wengi wanatoka Nairobi na kaunti nyingine nne zilizofungwa. “Tuna imani kwamba idadi ya wanaotembelea maduka yetu wataongezeka siku chache hizi zilizosalia kabla ya Ramadhan kuisha. Ombi letu ni kwamba wanunuzi watazidi kuwa wengi na tutapata faida tele,” akasema Bw Ali. Serikali yasisitiza kufungua shule Jumatatu WAZIRI wa Elimu, Prof George Magoha, amesititiza kuwa shule zote zitafunguliwa Jumatatu kama ilivyopangwa, wala hakutakuwa na mabadiliko yoyote. Kumekuwa na uvumi kwamba huenda serikali ikabadilisha tarehe hiyo kutokana na ongezeko la maambukizi ya virusi vya corona nchini. Lakini kwenye kikao na wanahabari katika Shule ya Upili ya Wavulana ya Starehe, Nairobi, Ijumaa, Prof Magoha alisema kuwa ratiba ya masomo itaendelea kama ilivyopangwa ili kuwawezesha wanafunzi kutopoteza muda wowote kama mwaka uliopita. Kauli yake inawiana na agizo lililotolewa na Rais Uhuru Kenyatta mnamo Jumamosi iliyopita kwamba tarehe hiyo haitabadilishwa. “Tunataka kuhakikisha ratiba ya masomo nchini imerejea kama ilivyokuwa awali. Vile vile, tunataka kuhakikisha mitihani ya Darasa la Nane (KCPE) na Kidato cha Nne (KCSE) imefanywa mwaka huu 2021. Tukiwa katika mwezi Mei, muda umesonga sana. Hivyo, hatutafanya lolote ambalo litavuruga na kupangua ratiba yetu,” akasema. Kulingana na ratiba iliyotolewa na Wizara ya Elimu, muhula wa tatu utaisha Julai 16. Wanafunzi watakaorejelea masomo Jumatatu ni wale wa PP1 na PP2, Darasa la Kwanza hadi Tatu, Darasa la Tano hadi Saba na Kidato cha Kwanza hadi cha Tatu. Wanafunzi wa Darasa la Nne wataendelea kukaa nyumbani hadi Julai 26, wakati shule zitakapofunguliwa upya kwa muhula wa kwanza 2021. Baada ya kufungua, wanafunzi wataendelea na masomo yao hadi pale watakapoenda likizo nyingine fupi kati ya Oktoba 2 hadi Oktoba 10. Watarejea shuleni kwa muhula wa pili ambao utaendelea hadi Desemba 23. Ratiba ya kawaida inatarajiwa kurejelewa Januari 2023. Hilo linamaanisha kutakuwa na mihula minne ya masomo katika mwaka wa 2022, badala ya mihula mitatu kama ilivyo kawaida. Mwaka uliopita, wanafunzi walikaa nyumbani kwa karibu miezi kumi kutokana na tishio za virusi hivyo hatari. Kando na hayo, waziri aliwaagiza walimu wakuu katika shule zote kuhakikisha wameweka mikakati ifaayo ili kudhibiti maambukizi ya virusi vya corona miongoni mwa wanafunzi. Ili kufanikisha hilo, alisema serikali imetoa Sh7.5 bilioni ambazo watapata kufikia wiki ijayo. Alisema wametuma maombi kwa Hazina ya Kitaifa kuwapa Sh13 bilioni na Sh2.8 bilioni kwa shule za upili na msingi mtawalia zitakazotumika katika muhula wa tatu. “Sitaki kusikia visingizio vyovyote kwamba kuna shule ambayo haijaweka tahadhari na matayarisho yafaayo kwa ukosefu wa fedha. Tushatuma fedha hizo kwa akaunti za shule zote na tunatarajia mtazipata mapema wiki ijayo,” akasema. Waziri pia alitangaza shughuli ya kuwapa chanjo walimu itaendelea kama ilivyopangwa, baada ya Kenya kupokea shehena ya pili ya chanjo hizo. Kufikia sasa, karibu nusu ya walimu kote nchini wamepewa chanjo, ikizingatiwa wameorodheshwa kuwa miongoni mwa makundi muhimu yanayopaswa kuchanjwa kwanza. Wakati huo huo, alisema usahihishaji wa mtihani wa KCSE mwaka huu 2021 umekamilika, na wizara itaeleza kuhusu ni lini itatangaza rasmi matokeo hayo. Mshukiwa mkuu wa mauaji ya afisa wa NLC anyakwa IDARA ya Upelelezi Nchini (DCI) imesema kwamba imemtambua na kumkamata mshukiwa mkuu katika mauaji ya afisa wa Tume ya Kitaifa ya Ardhi (NLC), Bi Jennifer Wambua aliyeuawa Aprili. Kulingana na taarifa kwenye ukurasa wake wa Twitter, DCI ilisema uchunguzi wao ulibaini kuwa Bw Peter Mwangi Njenga kwa jina la utani Ole Sankale alionekana na marehemu siku ya mwisho Machi 12, 2021. Mwangi alikamatwa Aprili na makachero wa DCI nyumbani kwake Embulbul, Ngong’, Kaunti ya Kajiado. Embulbul ni karibu na mahali ambapo mwili wa Bi Wambua ulipatikana katika kichaka cha wazi eneo la Kerarapon. “Kutokana na uchunguzi uliohusisha utaalamu wa hali ya juu, makachero wamebaini kuwa mshukiwa alitangamana na marehemu na kuwa naye katika eneo ambalo mwili wake ulipatikana,” ikasema DCI. Mwangi alimfuata Bi Wambua hadi msitu wa Ngong alikoelekea ili kuomba kabla ya mwili wake kupatikana akiwa nusu uchi na uchunguzi wa DCI ulithibitisha kuwa alikuwa eneo la mauaji. Waandishi wanaofanyia kazi zao Kiambu wapewa hamasisho WAANDISHI wa habari wanaofanya kazi wakiwa eneo la Kiambu, wamehimizwa kuwa mstari wa mbele kuandika na kuripoti habari zilizo sahihi na za ukweli kwa lengo la kusambaza habari kwa umma. Mkuu wa Ustawishaji Vyombo vya Habari na Mikakati katika Baraza la Vyombo vya Habari (MCK), Bw Victor Bwire, alisema mwandishi kamili wa habari anastahili kupata habari kamili kutoka kwa mhusika wala sio kuangazia mambo ya kusikia kutoka kwa watu. “Wewe kama mwandishi wa habari unastahili kufika eneo la tukio na kukusanya habari kamili kuhusu yale yanayotendeka ili baadaye uandike habari kamili na sahihi. Usikubali kuchukua habari zisizo na ukweli,” alisema Bw Bwire. Aliyasema hayo mnamo Ijumaa katika hoteli moja mjini Ruiru alipofanya mkutano na waandishi wa habari wapatao 30 wanaofanya kazi mara nyingi wakiwa Kaunti ya Kiambu. Alitoa changamoto kwa waandishi wa habari katika eneo hilo kuwa makini sana wanapoangazia habari muhimu za chaguzi ndogo za Juja na Kiambaa, ambazo zinatarajiwa kuendeshwa hivi karibuni. Alitoa mfano wa uchaguzi wa eneobunge la Kiambaa unaotarajiwa baada ya kifo cha Mbunge Paul Konange. Alisema kwa sasa kiti hicho kinagombaniwa na wawaniaji 11 ambapo watatu kati yao wanatoka katika familia moja ya Koinange. “Iwapo unaripoti maswala kuhusu wawaniaji wa kiti hicho ni lazima ufanye juhudi kuona ya kwamba kila mmoja anapata nafasi ya kuangaziwa kwa usawa ili kuonyesha uwazi kwa kila mmoja,” alisema Bw Bwire. Waandishi pia walishauriwa wawe makini sana wakati wa kuuliza maswali kwa sababu “ukikosa kuelewa jinsi ulivyoelezwa utatoa habari zisizo sahihi.” Alisema pia kuna haja ya kujaribu kufuatilia maswala ya maendeleo mashinani badala ya kuzamia sana kwa mambo ya siasa. “Wananchi mashinani wanahitaji maji, stima, barabara nzuri na kadhalika na hayo ndiyo wangetaka kuelezewa zaidi kuliko maswala ya siasa. Hata wakati mwingi unapomhoji kiongozi yeyote jaribu kuchangamkia maswala ya maendeleo,” alisema afisa huyo wa MCK. Waandishi pia walishauriwa kuweka usalama wao na afya mbele hasa wakati huu wa homa kali ya Covid-19, kwani wao pia wanaweza kupatikana na shida wakati wowote. Majonzi 18 wakifa ajalini WATU 18 walifariki Jumamosi katika ajali za barabarani maeneo mbalimbali nchini, huku idadi ya visa hivyo ikiendelea kupanda baada ya serikali kufungua nchi wiki moja iliyopita. Katika eneo la pwani, watu watano wa familia moja Jumamosi asubuhi walifariki katika ajali ya barabarani katika eneo la Taru kwenye barabara kuu ya Mombasa-Nairobi. Watano hao walikuwa wakienda kwa mazishi. Polisi walisema kuwa watu wengine wanne walinusurika katika ajali hiyo iliyotokea saa kumi na moja na dakika 10 za alfajiri. Watu hao walikuwa wakisafiri kutoka Mombasa kwenda Kisumu gari lao lilipogonga trela iliyokuwa ikisafiri kutoka Nairobi kwenda Mombasa. Kamanda wa polisi wa trafiki eneo la Pwani, Bw Peter Maina alisema watu hao walifariki papo hapo. Manusura ambao wako katika hali mbaya wanatibiwa katika Hospitali ya Wilaya ya Kinango. Bw Maina alisema visa vya ajali ya barabarani vimekithiri eneo hilo na kwamba maafisa wake watatumia vifaa vya kudhibiti kasi ya magari kama njia ya kuhakikisha madereva wanazingatia sheria za trafiki. Katika Kaunti ya Kakamega, watu watano walifariki papo hapo baada ya lori moja kugongana na pikipiki mbili katika eneo la Emukangu katika barabara ya Ekero-Buyangu. Akithibitisha ajali hiyo, kamanda wa trafiki eneo la Butere, Bw George Owori alisema miili ya waliofariki ilipelekwa katika hifadhi ya maiti ya hospitali ya Butere. Wakati huo huo, watu watatu walifariki Jumamosi katika ajali tofauti za barabarani katika barabara ya Kenol-Murang’a. Bodaboda wawili walifariki walipogongwa na magari ambayo baadaye yalitoweka. Mmoja aligongwa nje ya kituo cha polisi cha Maragua, Kaunti ya Murang’a. Maafa mengi yalitokea katika daraja la Sabasaba karibu na kituo cha usambazaji maji, eneo ambalo linachukuliwa kuwa lenye mikosi ya ajali. Mwendesha bodaboda aligongwa na gari na kurushwa ndani ya mto. Watu wengine wanne Jumamosi walifariki katika Kaunti ya Nyeri baada ya magari mawili kugongana eneo la Solio katika barabara kuu ya Nyeri-Nyahururu. Watu wengine wawili walikimbizwa hospitalini wakiwa na majeraha mabaya katika ajali hiyo iliyohusisha gari la aina ya Nissan na jingine aina ya probox. Akithibitisha ajali hiyo, Afisa Mkuu wa Polisi (OCPD) wa Kieni Magharibi, Ahmed Ali alisema ajali hiyo ilitokana na kupasuka kwa gurudumu moja la mojawapo ya magari hayo. Mnamo Alhamisi, watu watano walifariki katika ajali ya barabarani eneo la Shangia katika barabara kuu ya Mombasa-Nairobi. Eneo hilo liko kilomita chache kutoka mahala ambapo ajali ya Jumamosi ilitokea Taru. Pasta atozwa Sh2,000 baada ya kufumaniwa na muumini PASTA wa Kanisa la ADC eneo la Lugari, Kaunti ya Kakamega, ametozwa faini ya ng’ombe, kondoo na Sh2,000 baada ya kufumaniwa akiwa uchi akishiriki vya haramu na mke wa muumini wake. Mhubiri huyo kwa jina Samuel amepokezwa adhabu hiyo na baraza la wazee wa jamii ya Kabras alipopatikana na hatia ya kushiriki mahaba na mke wa Charles Mulongo kwenye kitanda chao cha ndoa katika kijiji cha Mufutu usiku wa Ijumaa. Pesa hizo zitatumika kutakasa boma la Bw Mulongo ili familia yake isikumbwe na nuksi ya usherati. Pia kikao cha wazee hao kiliidhinisha talaka kati ya Bw Mulongo na mkewe aliyekiri kuwa alifurahia ustadi wa mhubiri huyo kitandani baada ya Bw Mulongo kumtelekeza. Bw Mulongo ana wake wawili na alikuwa akilala katika nyumba ya mke wake wa pili, mhubiri huyo alipokuwa kitandani na mkewe. “Niliitwa na watoto wangu kisha wakanieleza mwanaume aliye uchi alikuwa amepatikana kwenye chumba cha mama yao. Nilikimbia na kufika chumbani, nikashtuka kupata alikuwa mhubiri katika kanisa langu. Amekuwa akitufundisha kanisani tuwapende wake wetu na tusiwaruhusu wawili waliounganishwa na Mungu watenganishwe na binadamu. Inasikitisha kuwa alitenda kitendo hiki na mke wangu tena kwenye kitanda chetu cha ndoa,” akasema Bw Mulongo. Mwanawe mkubwa wa kiume naye alisema kuwa dada yake ndiye aliyempasha habari kuwa mhubiri huyo alikuwa akijienjoy na mamake. Mtoto huyo pia hulala katika nyumba hiyo. “Nilikimbia na kumpata akiwa uchi katika kitanda chetu. Alijaribu kupigana nami lakini nikamlemea na hata alipoponyoka na kukimbia, nilimfuata ndipo akaokolewa na majirani,” akasimulia. Kufuatia tukio hilo, Bw Mulongo amewahamisha watoto wake kutoka nyumba hiyo hadi tambiko lifanywe na pia kutalikiana na mkewe. “Hata kama mwanamke amekukosea heshima kivipi. Ni makosa makubwa kumleta mwanamume katika kitanda chenu cha ndoa. Hili ni jambo lisilovumilika,” akasema. Alifichua kuwa pasta huyo amekuwa akija kwake mara kwa mara na hakukoma hata baada ya kuonywa mara kadhaa na watoto wake. Tukio linajiri baada ya mwanamume anayefanya kazi Nakuru kurejea nyumbani ghafla na kumpata mkewe mjamzito na jiraniye katika kijiji cha Makuyu eneobunge lilo hilo mnamo Februari 18, 2021. Korti yafungua miradi ya mabilioni ya pesa Pwani UTEKELEZAJI wa miradi ya mabilioni ya pesa inayolenga kukabiliana na tatizo la ukame katika eneo la Pwani utaendelea licha ya kuibuka kwa madai ya ufisadi wakati wa mchakato wa ununuzi na utoaji wa zabuni. Hii ni baada ya Mahakama Kuu ya Mombasa kutupilia mbali ombi la shirika la kupigania haki za binadamu ambalo lilitaka miradi hiyo isimamishwe. Miongoni wa miradi hiyo ni uwekaji wa bomba kwa umbali wa kilomita 100, kuchimba visima vya maji, ujenzi wa mabwawa na matangi ya kuhifadhi maji safi ya kunywa kaunti za Kilifi, Kwale, Tana River, Taita –Taveta na Lamu. Miradi hiyo ikadiriwa kugharimu zaidi ya Sh1.86 bilioni Bw Juma alidai zaidi kuwa mchakato wa ununuzi ulifanywa kwa siri kwa kiwango ambacho asilimia 10 ya jumla ya mkataba ilitolewa bila nyaraka halali. “Umma ulinyimwa nafasi ya kuwahoji washiriki katika mchakato wa ununuzi na zabuni hiyo. Kwa hivyo, walipa ushuru huenda wakapoteza pesa kwa wanakandarasi hao,” Bw Juma ambaye ni mwakilishi wa CLARF alisema. Aliiambia korti kuwa majaribio kadhaa ya shirika hilo kupata stakabadhi za zabuni hizo ili kuiwezesha kuipinga mahakamani yalipuuzwa . Shirika hilo, hata hivyo, lilisema kwamba lilifuata utaratibu unaostahili wakati wa kutoa zabuni za miradi hizo. CWWDA ilisema ilichapisha mwaliko wa umma kwenye mtandao wake na kufungua zabuni zilizopokelewa mbele ya wazabuni wote waliochagua kuhudhuria. “Kulingana na pendekezo la Kamati ya Tathmini ya Zabuni, zabuni ilipewa kampuni zilizofanikiwa na wale waliohusika katika zoezi hilo walijulishwa ipasavyo,” Mkurugenzi Mtendaji wa zamani wa shirika hilo Jacob Torrut alisema, akiongeza kuwa ripoti juu ya ununuzi uliofanywa ilichapishwa. Pia, Bw Torrut aliweka wazi kuwa miradi mingine tayari imekamilika, wakati mingine mikubwa bado inaendelea na malipo yao tayari yamefanywa , kwa hivyo malalamishi yoyote yanapaswa kuelekezwa kwa Bodi ya Ukaguzi wa Usimamizi wa Ununuzi wa Umma. Jaji Ogola alibaini kwamba mlalamishi alipaswa kutoa barua aliyoiandikia shirika hilo, akiomba habari hizo, kwa mahakama kuthibitisha usahihi wake. “Hata kama CWWDA lilikataa kutoa stakabadhi hizo, mlalamishi bado angejaribu njia nyingine za kutatua mzozo huo kabla ya kuelekea mahakamani kushtaki,” alisema Jaji Ogola. Kulingana na mahakama , hakuna ukiukaji wa haki za kupata habari uliothibitishwa dhidi ya CWWDA. WAKAZI wa eneo la Juja House-Gicigo-ini, Juja Farm, Kaunti ya Kiambu, wameamua kukarabati barabara wenyewe baada ya kushindwa na hali ya kusafiri. Licha ya hayo kuna daraja lililoko eneo hilo ambalo mvua ikinyesha huwa ni hatari kwa maisha yao. Bi Jane Muthoni mkazi wa eneo hilo alidai kuwa mara nyingi wao hufanya ujima kujaza mawe kwenye barabara hiyo ili iweze kupitika. “Wakati mwingi tunafanya kazi ya ziada kama wakazi wa eneo hili kuona ya kwamba tunajishughulikia kutengeneza sehemu ya kupitia. Hata wakati mwingine tunatafuta trekta ya kuchimba eneo hilo,” alisema Bi Muthoni. Bw John Kimani ambaye pia ni mkazi wa eneo hilo anasema watalazimika kama wakazi wa huko kufanya ‘harambee’ kwa kuungana pamoja ili kuunda barabara hiyo. Alisema wakati wa mvua kubwa biashara nyingi hukwama kwa sababu hakuna jinsi bidhaa zitavyoweza kupitia kutoka upande mmoja hadi mwingine. “Sisi wakazi wa Juja Farm tungetaka Kaunti ya Kiambu angalau ifanye jambo kuona ya kwamba sisi kama wakazi wa eneo hili tunapata barabara nzuri itakayotufaa kwa mahitaji yetu ya kila mara,” alisema Bw Kimani. Naye Bi Mary Njeri anasikitika kuwa mmoja wa jamaa wake alisombwa na maji mwaka 2020 wakati mto ulio karibu ulifurika na kusomba daraja wanalotumia kila siku. “Tukio hilo huwa linanipa hofu nikikumbuka jinsi ambavyo daraja hilo ni legevu. Jambo la dharura linastahili kutendeka,” alifafanua Bi Njeri. Mnamo Jumamosi, mwaniaji wa kiti cha ubunge cha Juja Dkt Joseph Gichui, aliungana na wakazi wa eneo hilo kurekebisha daraja hilo na kujaza mawe katika barabara hiyo mbovu. “Wakazi wa eneo hilo wamekuwa na shida kubwa ya barabara mbovu na daraja lenye hatari. Kwa hivyo ni vyema kuwasaidia,” alisema Dkt Gichui. Aliitaka Kaunti ya Kiambu ifanye hima kuona ya kwamba matakwa ya wakazi hao yanashughulikiwa mara moja. Mhariri wa zamani wa habari katika NMG afariki TASNIA ya uanahabari nchini imepata pigo baada ya kifo cha Bw Gideon Mulaki, aliyehudumu kama Mhariri wa Habari katika shirika la Nation Media Group (NMG), katika miaka ya themanini. Kulingana na mwanawe, Bw Kyalo Mulaki, babake alikuwa mapumzikoni nyumbani kwake eneo la Ikutha, Kaunti ya Kitui, alipoanza kukumbwa na matatizo ya kupumua. “Yeye ni miongoni mwa wanahabari wachache waliokamatwa na serikali ya Kanu kutokana na habari alizoandika kuukosoa utawala huo,” akasema Bw Wangethi Mwangi, aliyehudumu kwa wakati mmoja kama Mhariri Mkuu katika NMG. Jamaa wa Gumo aliyetekwa nyara aachiliwa JAMAA wa waziri msaidizi wa zamani, Fred Gumo, aliyekuwa ametekwa nyara saa chache baada ya kumchukua mwanawe kutoka gereza la Kamiti ambapo alikuwa akitumikia kifungo cha miaka 10 kwa kujihusisha na ugaidi, hatimaye aliachiliwa Jumamosi. Bi Jacinta Bwire, shemeji wa Gumo, pamoja na dereva wake Willis Otieno, walitekwa nyara na watu wasiojulikana mnamo Ijumaa. Wakili wake Prof Hassan Nandwa pia alitoweka muda mfupi baada ya kuripoti kutoweka kwa Bwire katika Kituo cha Polisi cha Central. Bi Jacinta Bwire ni dada wa mmoja wa wake wa Bw Gumo na anafanya kazi katika serikali ya Kaunti ya Nairobi. Bw Gumo aliagiza dereva wake Bw Otieno, kumpeleka Bi Bwire katikati ya jiji la Nairobi kwa kutumia gari aina ya Landcruiser. Lakini walipokuwa wakirejea nyumbani katika eneo la Karura jioni, waliandamwa na gari aina ya pick-up ambalo liliendeshwa kwa kasi na kuwafungia barabara karibu na lango kuu la kuingia nyumbani kwa Bw Gumo. Wanaume watatu walitoka katika gari la pickup na kuagiza Bi Otieno na Bi Bwire kutoka ndani ya gari walilokuwa wameabiri. Wawili hao walilazimishwa kuingia ndani ya gari hilo la pick-up na kuondoka nao. Mnamo Jumapili, familia ilisema kuwa waathiriwa wanaendelea vyema bila kufichua mahali ambapo jamaa zao walizuiliwa tangu Ijumaa. Elgiva, inadaiwa alinyakwa na watu waliokuwa na silaha, muda mfupi baada ya kufikishwa na mama yake katikati ya jiji la Nairobi kutoka Kamiti. Mama yake alipofahamishwa kwamba mwanawe alitekwa nyara, alienda kumwambia Bw Gumo lakini yeye pia akatekwa siku hiyo. Elgiva ambaye pia anajulikana kwa jina la Mohamed Seif, alifungwa baada ya kupatikana na hatia ya kumiliki bunduki, risasi na gruneti bila leseni. Mnamo 2005, Elgiva alijiunga na Uislamu kabla ya kuondoka nchini Kenya kuelekea nchini Somalia kujiunga na kundi la al-Shabaab. Mnamo 2011, alirejea Kenya na kuishi mtaani Kayole ambapo alisajili vijana kadhaa kujiunga na kundi hilo la kigaidi.Baadaye mwaka huo, alikiri kuwa mwanachama wa al-Shabaab, kutekeleza mashambulio mawili ya kigaidi ambapo mtu mmoja aliuawa na 20 wakajeruhiwa na kujaribu kuingia uwanjani Nyayo na gruneti wakati wa maadhimisho ya Siku ya Kenyatta, Oktoba 20 – ambayo sasa inajulikana kama Mashujaa.Kabla ya kukamatwa, mshukiwa pia alifichua kupitia Facebook kwamba alipanga kushambulia maeneo 13 jijini Nairobi kwa gruneti. MKU na Unesco kushirikiana kufanikisha mradi wa afya wa o3 Plus CHUO Kikuu cha Mount Kenya kinashirikiana na Shirika la Umoja wa Mataifa la Elimu, Sayansi na Utamaduni (Unesco) kufanikisha mradi wa afya wa Our Rights, Our Lives, Our Future (O3 Plus) yaani Haki Zetu, Uhai Wetu na Mustakabali Wetu. Ushirikiano huo pia umejumuisha Chuo Kikuu cha Nairobi ambapo pia kutakuwa na ushirikiano na vyuo vingine vya humu nchini. Mradi huo unanuia kuona ya kwamba wanafunzi wanajali hali yao ya kiafya na kimaisha kwa kujiepusha na maswala maovu yanayoweza kudhuru afya yao. O3 Plus ni mradi unaolenga kuhakikisha kwamba vijana wanapata hamasisho kujiepusha na mienendo hatari hivyo kupunguza maambukizi ya Ukimwi, wawe na afya nzuri, kusawazisha uwakilishi wa kijinsia pamoja na kuepuka dhuluma za kijinsia ikiwemo vurugu dhidi ya jinsia fulani. Nani anameza wanaume Pwani? WAKAZI wa Pwani wanaishi kwa hofu na wasiwasi mkubwa kufuatia ongezeko la visa vya wanaume kutoweka kiholela. Visa hivyo vilianza kuongezeka Kenya ilipoimarisha kampeni dhidi ya ugaidi takribani miaka 10 iliyopita. Kulingana na familia za waathiriwa, juhudi za kutafuta usaidizi wa polisi hazijafanikiwa, hali inayozua shauku kuwa, huenda maafisa wa usalama wanahusika. Ripoti moja ya serikali ya Amerika ilitaja kutoweka kwa watu miongoni mwa matukio ya kutisha yanayokiuka haki za binadamu Kenya. Kufikia Novemba 2020, mashirika yasiyo ya kiserikali ambayo hufuatilia visa hivyo yalipokea ripoti 127 kuhusu watu waliotoweka kwa njia ya kutatanisha. Mwaka huu, Shirika la Haki Africa lilisema, jumla ya watu 26 walitoweka nchini kati ya Januari na Agosti mwaka huu, ambapo 21 ni kutoka kaunti za Pwani ilhali watano ni kutoka Nairobi. Katika ripoti ambayo shirika hilo lilizindua Agosti wakati wa maadhimisho ya siku ya waliotoweka ulimwenguni, ilibainika Kaunti za Kwale, Mombasa na Lamu ziliongoza kwa idadi ya waliotoweka wasijulikane walipo. Asasi za usalama lazima zitambue kuwa heshima kwa haki za binadamu ni msingi muhimu wa kudumisha usalama,” Mkurugenzi Mkuu wa Haki Afrika, Hussein Khalid alisema wiki jana. Matamshi yake yalifuatia kisa ambapo Prof Hassan Nandwa alitoweka baada ya mhukumiwa wa ugaidi, Elgiva Bwire kutekwa nyara alipokamilisha kifungo chake cha miaka 10 gerezani. Prof Nandwa alikuwa wakili wa Bwire. Wengine walio katika orodha iliyotolewa ya washukiwa wa ugaidi wanaosakwa ni Barigi Abdikadir Haila kutoka Moyale, Mohammad Abubakar kutoka Mombasa, Trevor Ndwiga kutoka Nairobi na Salim Rashid Mohamed kutoka Mombasa. Mojawapo ya visa vya watu kutoweka ambavyo viligonga vichwa vya habari Pwani mwaka huu ni kile cha Abdulhakim Salim Sagar, ambaye ilisemekana alitoweka baada ya kukamatwa na polisi kuhusu ugaidi. Bw Sagar, ambaye alipatikana baada ya takribani mwezi mmoja kufuatia lalama za viongozi wa Kiislamu, familia yake na mashirika ya kijamii, alikuwa na kesi kuhusu madai ya ugaidi na alikuwa akiripoti kwa mpelelezi mara moja kwa mwezi. Sawa na visa vingine vya awali, familia yake ilidai watu waliomchukua walijitambulisha kuwa ni polisi. Hata hivyo, kama sasa ilivyo desturi, polisi walikana kuhusika. “Polisi hawateki watu nyara. Wanachoweza kufanya ni kukamata watuhumiwa kufuatia ripoti zilizotolewa kwa kituo cha polisi,” Kamanda wa Polisi wa Kanda ya Pwani, Bw Manase Mwania Musyoka alimwambia Jaji wa Mahakama Kuu ya Mombasa, Anne Ong’injo akijibu kesi iliyowasilishwa na familia ya Bw Sagar, ambapo walitaka polisi walazimishwe kumsalimisha kwao. Naye Mursal Mohammed Macharia, 25, alitoweka Septemba 28 mwaka huu katika eneo la Kiunga, Kaunti ya Lamu ambako familia yake inasema alikuwa mhudumu wa bodaboda. Kulingana na shangazi yake, Bi Faiza Famou, kijana huyo alipigiwa simu na rafiki yake ambaye ni afisa wa polisi ili wakakutane katika mkahawa ulio katika kituo cha polisi. “Mtu huyo ambaye alituambia ni rafiki yake alimpigia simu tena mara ya pili. Mursal hakumaliza chakula alichokuwa akila, akaenda kukutana na huyo rafiki yake. Hiyo ilikuwa mara yetu ya mwisho kumwona na hadi leo, hatujasikia chochote kutoka kwake. Simu yake ilizimwa,” akaeleza, katika mahojiano ya awali. Polisi katika kaunti hiyo walikanusha kufahamu aliko mwanamume huyo. Familia mbalimbali na mashirika ya kutetea haki za binadamu yamehusisha visa vingi katika maeneo ya Pwani na vita dhidi ya ugaidi, ila katika maeneo mengine kama vile eneo la kati na Nairobi, visa aina hiyo hushukiwa kuhusiana na aina nyingine za uhalifu pamoja na migogoro ya kibiashara au kifamilia. Familia ya mwanafunzi wa chuo kikuu mwenye umri wa miaka 22 ambaye anasakwa kwa kuhusishwa na magaidi wa Al-Shabaab inataka majibu kutoka kwa serikali kuhusu aliko. Bi Zahara Mohamed alikanusha madai kwamba mwanawe, Bw Muhamad Abubakar Said ni gaidi au ana uhusiano na wanamgambo hao. ‘Mwanangu hajawahi kuwa na silaha, au kuvuka mpaka kwenda Somalia kwa sababu yoyote,’ alisema. Bi Mohamed amepuzilia mbali taarifa zinazodai mwanawe ni mmoja wa washukiwa wakuu ambao tayari serikali imetoa ahadi ya Sh10 milioni kwa atakayepeana habari kuhusu walipo. Bw Muhamad, almaarufu Minshawary, alidaiwa kutekwa nyara mnamo Oktoba 14 katika eneo la Seven-Up, Majengo baada ya kuhudhuria sala ya Ishaa katika msikiti wa Masjid Azhar saa mbili unusu jioni. Mwanafunzi huyo wa Chuo Kikuu cha Umma hajaonekana tangu wakati huo. Familia yake hata hivyo imeshikilia kuwa idara ya polisi ina ufahamu kuhusu aliko. Atiwa mbaroni korti ikidumisha Ringera RAIS WA Shirikisho la Kandanda Nchini (FKF) alikamatwa jana muda mfupi baada ya Mahakama kuu kukataa kusitisha kuteuliwa kwa kamati ya kusimamia kandanda na Waziri wa Michezo, Amina Mohamed. Mwendwa alikamatwa na maafisa sita kutoka idara ya uchunguzi wa jinai (DCI) na kuzuiliwa katika makao makuu ya DCI.Msemaji wa Polisi Bruno Shioso alithibitisha kukamatwa kwa Mwendwa ambaye majuzi afisi yake ilivunjiliwa mbali na Serikali kufutaia madai ya ufisadi. Katika kesi hiyo FKF imewashtaki Mohamed, Msajili wa Vyama vya Umma, Kamati ya Usimamizi wa FKF na Mwanasheria mkuu.Wakili Charles Njenga anayewakilisha FKF, Mwendwa na Otieno aliomba mahakama kuu isitishe utendakazi wa kamati hiyo ya Ringera, akidai Waziri Amina alikaidi sheria alipoiteua. Njenga alieleza mahakama uteuzi wa kamati hiyo itakayomulika ubadhirifu wa pesa unakinzana na Katiba na sheria za usimamizi wa dimba nchini.Wakenya wanapoendelea kumpongeza Waziri wa Michezo Amina Mohamed kwa kuvunjilia mbali afisi ya Nick Mwendwa, kamati mpya ya kusimamia soka nchini ilianza rasmi kazi yake jana kwa kupiga marufuku ligi zote za juu ikiwemo Ligi Kuu ya Taifa FKF-PL). Katika mkutano uliohudhuriwa na wanahabari jana, Kamati hiyo ya muda chini ya Jaji Mstaafu Aaron Ringera ilichukua hatua hiyo siku chake tu baada ya kupewa mamlaka na Waziri wa Michezo Amina Mohamed. Akizungumza katika mkutano huo, Ringera aliwahakikishia washikaji dau wa soka nchini kwamba chini ya utawala wake masuala yote ya soka nchini yataendeshwa kitaaluma, huku juhudi mbalimbali zikifanya kwa lengo la kujaribu kurejesha hadhi ya mchezo huo. Alitangaza kwamba shughuli yao ni pamoja na kusimamia mechi kati ya Harambee Stars na Rwanda itakayochezwa Jumatatu ugani Nyayo.“Kufuatia mkutano uliofanyika leo asubuhi, tulikubaliana kwa pamoja kupiga marufuku ligi kubwa za FKF-PL, FKF Supa Ligi ya Taifa (NSL), FKF Daraja la Kwanza, FKF Ligi Kuu ya Wanawake, FKF Daraja la Kwanza Wanawake, Daraja la Kwanza kwa muda wa wiki mbili. ”Kadhalika Ringera alisema kamati yake imechukua jukumu la kusimamia Harambee Stars baada ya afisi ya Mwendwa kuvunjwa na Serikali kufuatia mapendekezo ya Msajili ya Michezo Rose Wasike. Mwendwa na kundi lake wamezuiliwa kuingia katika afisi za FKF huku uchunguzi zaidi ukiendelea kufuatia madai kwamba kamati yake ilitumia vibaya pesa za umma. Wakati huo huo, mwenyekiti wa Congo Boys FC, Alamin Ahmed Abdalla amempongeza Waziri wa Michezo, Amina Mohamed kwa kuchukua uamuzi wa kuvunjilia mbali Shirikisho la Soka la Kenya (FKF) na kuchagua kamati itakayosimamia mambo ya mchezo huo. KMC yabadili sheria ya kununua mifugo katika kaunti kame USIMAMIZI wa Kiwanda cha Nyama nchini (KMC) umebadilisha sheria ambayo imekuwa ikitumiwa kuwanunua ng’ombe kutoka kwa jamii za wafugaji wa kuhamahama katika maeneo yanayokumbwa na ukame. Tangu serikali ianzishe mpango wa kununua mifugo, kiwanda hicho chenye makao yake Athi River, kimekuwa kikiwanunua fahali wanane na majike mawili, hii ikichangia asilimia 80 ya ng’ombe wote wanaonunuliwa kuchinjwa kwa siku. Hivi majuzi, wafugaji kutoka kaunti 23 zinazokabiliwa na ukame, ikiwemo Kajiado, waliibua madai kuwa sheria hiyo ya kuwanunua mifugo ibadilishwe, wakisema kuwa ng’ombe jike ndio wameathiriwa sana na kiangazi hicho. “Watu wa KMC wanafaa waruhusu wafugaji wauze mifugo yao bila kujali kama ni ndume au ng’ombe jike. Maisha ya watu hawa yanategema sana mifugo ambayo imeathirika sana na kiangazi hiki,” akasema aliyekuwa Seneta wa Kajiado, Peter Mositet. Mwanasiasa huyo alikuwa amezuru maeneo ya Kajiado Magharibi ambayo yaliathirika sana na ukame huo jana na Jumamosi. Wafugaji nao wametakiwa wasikwamilie mifugo yao inayokabiliwa na hatari ya kiangazi na badala yake waiuzie KMC na wanunuzi wengine kisha baadaye wanunue mifugo mingine baada ya ukame huu kukamilika. Hata hivyo, Mkurugenzi wa KMC Brigedia James Gathaga, alisema kuwa sheria ya awali sasa imeondolewa na wafugaji wanafaa wauze ng’ombe wao jinsi wanavyotaka. “Mara nyingi huwa tunawanunua ndume wengi kwa sababu wana nyama nyingi kuliko ng’ombe jike. Sasa tumeondoa sheria ya kuwananua ndume wanane na ng’ombe jike wawili wakati huu ambapo ukame unaendelea kutesa,” Brigedia Gathanga akasema. Aliwataka wafugaji watumie mpango wa ununuzi wa mifugo kujiepusha na hasara ya kuwapoteza mifugo wao huku akisisitiza kuwa mifugo kutoka kaunti hizo 23 wananunuliwa kwa bei ya kuridhisha. “Tuna jukumu kubwa la kuwasaidia wafugaji wetu hasa wakati huu wa kiangazi. Mkulima yeyote hafai kuruhusu ng’ombe wake wafe ilhali kuna mpango wa kuwanunua unaoendelea,” akaongeza. KMC imeanzisha vituo vya kuwanunua mifugo na mara nyingi wanyama hao wamekuwa wakichinjwa kisha nyama ya kutolewa kwa jamii za maeneo hayo yanayokabiliwa na ukame kama chakula cha msaada. KMC imekuwa ikiwalipa wafugaji pesa zao baada ya saa 72 kama njia ya kuwavutia wafugaji wengi kuwauza ng’ombe wao kwa kiwanda hicho ambacho sasa kiko chini ya usimamizi wa jeshi. Baadhi ya sehemu za kaunti hizo 23 hasa Kajiado, hazijapokea mvua kwa muda wa miaka miwili iliyopita, hali ambayo imesababisha ukosefu wa nyasi na maji kwa mifugo. Baadhi ya wafugaji nao wamehamia nchi jirani ya Tanzania kusaka lishe kwa mifugo wao kupitia mpaka wa Namanga huku bei yao sokoni pia ikipungua kutokana na wengi wanaotaka kuuza mifugo wao. Kiongozi wa ANC, Bw Musalia Mudavadi hata hivyo hakuhudhuria mkutano huo wa hadhara kupigia OKA upatu. Muungano huo haujatangaza ni nani atakayepeperusha bendera yake kuwania urais. Serikali tawala ya Jubilee, na ambayo inaongozwa na Rais Uhuru Kenyatta, imetajwa kuwa fisadi zaidi katika historia ya Kenya. Baadhi ya viongozi wakuu serikalini wamejipata kuandamwa na sakata za ufisadi, wengine wakiachishwa kazi na wengine kujiuzulu, ila hakuna aliyeadhibiwa kisheria licha ya kufunguliwa mashtaka mahakamani. Idara ya Upelelezi wa Jinai na Uhalifu (DCI) na Tume ya Maadili na Kupambana na Ufisadi (EACC), imechunguza na kukamata maafisa kadha wa serikali na ambao hata baada ya kushtakiwa na Mkurugenzi Mkuu wa Mashtaka ya Umma (DPP), wameachiliwa kwa dhamana. Kando na kupambana na mafisadi, OKA imeahidi elimu ya bure katika shule za upili za umma, iwapo itatwaa uongozi. “Isitoshe, tutapunguza ushuru kwa asilimia 50,” akasema Bw Moi. Licha ya mfumo wa masomo bila malipo katika shule za msingi za umma kuzinduliwa na Rais Mstaafu, Mwai Kibaki na kuendelezwa na Rais wa sasa Uhuru Kenyatta, wazazi hawajakwepa kulipa karo. YUVRAJ Rajput yuko tayari kwa changamoto mpya baada ya kubeba taji la kitaifa la kitengo cha Bambino kwenye Mbio za Magari na Vigari maarufu kama Autocross wakati wa raundi ya tisa kwenye bustani ya Twisty Corners katika kaunti ya Kiambu. Yuvraj, ambaye ni mtoto wa dereva wa mbio za magari Kirit Rajput, alihifadhi ubingwa wa kitaifa baada ya kumzidia ujanja mpinzani wake wa karibu Karamveer Rooprai mnamo Jumapili. Alirejesha kigari chake cha Magi-Bug cha injini ya 500cc katika nafasi ya pili akiwa na muda wake bora kwenye mizunguko minne wa dakika 6:56.37. Amaan Ganatra alitwaa taji la duru hiyo ya tisa kwa dakika 5:47.07 naye Rooprai akaridhika na nafasi ya tatu (6:59.83). Baada ya kuhifadhi taji mnamo Jumapili, Yuvraj maarufu kama Yuvi ametangaza kuwa atapanda daraja kushiriki kitengo cha chipukizi cha 2WD Non-Turbo, ambacho vigari vinavyoshiriki vina nguvu zaidi. “Nafurahi sana kushinda msimu kwa mara ya pili mfululizo. Barabara za duru hii ya tisa zilikuwa na udongo tifutifu, lakini za kusisimua kwa mashindano. Mwaka ujao, naingia kitengo cha chipukizi cha 2WD Non-Turbo ninachotarajia kiwe na ushindani mkali kutoka kwa Neel Gohil na Brandon Ng’ang’a,” alisema Yuvraj aliyetawala kitengo cha Bambino mwaka 2019 kabla ya mashindano ya 2020 kufutiliwa mbali baada ya mkurupuko wa virusi vya corona. Gurraj Singh alinyakua ubingwa wa kitengo cha Quad baada ya bingwa mtetezi Wayne Fernandes kukamata nambari mbili katika Twisty Corners. Kiana ananusia kutawazwa malkia wa Pee Wee msimu huu. Anahitaji tu kushiriki duru ya mwisho ili kutimiza sharti la asilimia 75 ya mashindano. Duru ya mwisho ya Autocross ni Desemba katika eneo ambalo bado halijatangazwa. Matiang’i aweka mikakati kuzima visa vya wafungwa kutoroka jela Kwenye taarifa kwa vyombo vya habari Jumatatu usiku baada ya kuzuru gereza hilo, Waziri wa Usalama wa Ndani Fred Matiang’i alisema uchunguzi umebaini kuwa utepetevu wa maafisa hao ndio ulisababisha kutoroka kwa wafungwa hao. “Maafisa zaidi watakamatwa baada ya Idara ya Upelelezi wa Jinai (DCI) kuanzisha rasmi uchunguzi kuhusu kisa hicho,” Dkt Matiang’i akasema. Waziri alikuwa alitembelea gereza la Kamiti akiandamana na na Katibu katika wizara yake Karanja Kibicho, Inspekta Jenerali wa Polisi Hillary Mutyambai, Katibu anayesimamia Idara ya Magereza Zainab Hussein na Mkurugenzi wa DCI George Kinoti. Pia alikuwepo Kamishna Mkuu wa Magereza Wycliffe Ogallo. Diwani wa Landimawe aafikiana na Nairobi Water kusambaza maji Mukuru-Kayaba DIWANI wa Landimawe katika kaunti ndogo ya Starehe, Bw Herman Azangu amewahakikishia wakazi wa mtaa wa mabanda wa Kayaba kwamba watapata maji safi wakati wowote kuanzia wiki hii. Aidha, alitamka hayo jana baada ya kuandaa kikao na usimamizi wa kampuni ya kusambaza maji katika kaunti ya Nairobi (Nairobi Water Company) katika makao makuu ya kampuni yalioko kwenye Eneo la Viwanda. Maelfu ya wakazi wamehangaika kwa zaidi ya wiki tatu bila maji baada ya kampuni hilo kuondoa mita za maji ili kupisha nafasi kwa ujenzi wa barabara mtaani humo. Kwa mujibu wa Bw Azangu, mwanakandarasi ameanza rasmi mradi wa ujenzi wa barabara ya lami inayounganisha barabara ya Entreprise na barabara ya Aoko kupitia mtaani humo. “Wahandisi wa Nairobi Water waliondoa mita zao ili wapeane nafasi ya ujenzi wa barabara. Baada ya kufanya kikao na usimamizi wa kampuni hiyo tumeafikiana wakazi wa Kayaba watapeana sehemu watakazowekewa mita za maji ili wasambaziwe maji na hali irudi na kuwa ya kawaida,” Bw Azangu akasema. Fauka ya hayo, wakazi walikuwa wakiamka usiku kuchota maji kutoka bomba zinazosambaza maji kutoka mtaa jirani wa mabanda wa Maasai. Wlkati wa usiku vurumai na fujo zimeripotiwa huku watu wakipigania maji ambapo wengine walipatikana wamekata paipu za wenyewe na kuchota maji bila kulipa. “Ili kuzuia maafa kutokana na mzozo wa maji, nimechukua hatua ya haraka na kushukuru Nairobi Water kwa kukubaliana kwamba watawapatia wakazi wa mtaa wa manbanda maji tena,” akanena. Vilevile, mwanasiasa huyo laiwaomba wakazi kulinda mita zinazowekwa, mifereji sawia na maji akisema ni bidhaa muhimu kwa kila mkazi mtaani. Awali, wakazi walitegemea maji kutoka kisima kilichochimbwa ndani ya Shule ya Msingi ya Sancta Maria-Mukuru. Wakazi waliozungumza na Taifa Leo walisema japo maji ya kisima yapo, yana ladha ya chumvi na hawanywi bali wanayatumia tu katika kufanya usafi wa nyumbani. “Tulishauriwa tusinywe maji ya kisima moja kwa moja kwa sababu za kiafya. Hata hivyo, maji hayo hutumika kwa kufulia nguo na kupiga deki,” Bi Jane Mbula Peter, mhudumu wa afya mtaani, akasema. Bi Jane aliongeza kwamba sababu nyingine ya ukosefu wa maji mtaani ulitokana na kuharibika kwa mashine ya kupiga maji katika mradi wa kisima. “Pampu ya kupiga maji katika shule ya Mukuru iliharibika na mradi ukasimama. Wakazi walihangaika kwa kukosa maji yanayosambazwa na kampuni ya Nairobi Water na kulazimika kutembea mbali hadi mtaa wa mabanda wa Maasai,” Bi Regina Nzomo, Mwalimu mkuu wa shule ya msingi ya Sancta Maria Mukuru akanena. Waandamanaji wapeleka maiti kwa ofisi ya serikali WAANDAMANAJI wenye ghadhabu kisiwani Lamu, Jumanne walizua kioja walipobeba maiti ya mwanamume aliyefariki akiwa na umri wa miaka 32 hadi kwenye ofisi ya Naibu Kamishna wa kaunti ya Lamu na kuacha maiti hiyo mlangoni. Marehemu, Kalume Cheu, ambaye ni mfanyakazi wa kuchomelea vyuma, alikumbana na mauti yake pale alipovamiwa na genge la wanaume waliojihami kwa visu na mapanga na kumdunga upande wa tumbo na kumuua papo hapo kabla ya kutoweka na simu yake ya mkononi. Bw Cheu ni mkazi wa kaunti jirani ya Kilifi na alikuwa akifanya kazi zake za vibarua Lamu. Alikimbizwa hospitalini na marafiki pamoja na majirani zake baada ya uvamizi huo wa Jumatatu majira ya saa kumi na mbili jioni lakini akatangazwa kuwa amefariki punde alipofika hospitalini humo. Tukio hilo lilizua ghadhabu miongoni mwa wakazi, wengi wao wakiwa ni wale wa kutoka kaunti nyingine wanaoishi Lamu, ambapo waliafikia kushiriki maandamano makubwa wakiwa wameubeba mwili wa mwendazake hadi kwenye ofisi hiyo ili kudai haki ya mpendwa wao. Msemaji wa waandamanaji hao, Pascal Kashero alilaani vikali mauaji ya Bw Cheu na kuitaka idara ya usalama Kaunti ya Lamu kuwajibika na kuhakikisha waliohusika na mauaji hayo wanakamatwa na kushtakiwa. Lucy Kazungu alieleza masikitiko yake kwamba hakuna yeyote ambaye hadi sasa amehukumiwa kutokana na mauaji ya wenzao yaliyofanyika awali. Bi Kazungu aliwakashifu polisi wa Lamu kwa uzembe katika kudhibiti usalama wa wananchi. “Polisi wa hapa wameelekeza nguvu zao katika kuwakamata wasiovaa barakoa na kuwapora fedha zao lakini hawazingatii usalama wetu kama wananchi. Tutaendelea kushuhudia maafa ya mapanga na visu kwa watu wetu hadi lini? Polisi wawajibikie jukumu lao,” akasema Bi Kazungu. Binamu ya mwendazake, David Ziro alimtaja marehemu kuwa mpenda amani na ambaye hakuwa na kisasi na yeyote. “Yeye ni mpenda watu. Hapendi vita.Ninashangaa kwamba watu wanamvamia kakangu na kumuua. Naomba haki itendeke kwa Cheu,” akasema Bw Ziro. Naibu Kamishna wa Lamu ya Kati, Philip Oloo na Afisa Mkuu wa Polisi wa eneo hilo, Geoffrey Osanane waliwaomba waandamanaji kuwa watulivu wakati uchunguzi ukiendelea kuhusiana na waliohusika na mauaji hayo. Ukiukaji wa haki za Miguna hatari kwa nchi – Mutunga UJASIRI wa Serikali ya Kenya wa kupuuza, kudharau na kukiuka maagizo ya mahakama unafaa kutia wasiwasi raia wa nchi hii wasukume maafisa wa serikali kuheshimu Katiba na utawala wa sheria, aliyekuwa Jaji Mkuu Dkt Willy Mutunga ameonya. Dkt Miguna alipaswa kuwasili Kenya Jumanne asubuhi lakini kampuni ya ndege ya Ufaranza aliyopaswa kutumia kusafiri ilikataa kumbeba kufuatia onyo kutoka kwa serikali ya Kenya. Hatua hiyo ilijiri siku tatu tu baada ya serikali kuambia mahakama kwamba haikuwa imetoa onyo kwa safari za ndege kutombeba Bw Miguna Miguna au raia yeyote wa Kenya anayerejea nchini akiwa na stakaabadhi halali. Jumanne, Dkt Mutunga aliungana na chama cha wanasheria nchini na wanaharakati kukashifu serikali kwa kuendelea kumnyima Bw Miguna haki zake za kikatiba ikijua wazi kuwa akiwa mzaliwa wa Kenya, uraia wake hauwezi kufutwa. “Hatutalegeza juhudi zetu za kuhakikisha kwamba utawala wa sheria unaheshimiwa, haki za kila Mkenya zimelindwa na kuheshimiwa na kwamba mahakama zimeheshimiwa,” alisema Dkt Mutunga. Alisema kwamba kati ya mihimili mitatu ya serikali ni mahakama pekee na mawakili wanaotetea haki za raia dhidi ya dhuluma za maafisa wa serikali. “Serikali Kuu na Bunge hazijali maslahi ya raia, mwokozi wetu kwa wakati huu ni mahakama,” alisema. Dkt Miguna alikashifu serikali kwa kuhadaa mahakama kwamba haikuwa imetoa onyo kwa kampuni za safari za ndege kutombeba Bw Miguna. Akizungumza katika ofisi za chama cha United Green Movement Party, Dkt Mutunga alitaja onyo la serikali kwa kampuni za safari za ndege kutombeba Bw Miguna kama haramu kwa kuwa kuna agizo la korti kumruhusu wakili huyo kurudi Kenya. Rais wa chama cha mawakili (LSK) alisema Wakenya wanafaa kuwa na hofu na kukasirishwa na hatua ya serikali ya kupuuza maagizo ya mahakama. “Wanasiasa wamekuwa wakifanya mikutano ya kampeni na kutoa ahadi za kila aina lakini hakuna anayeahidi kuheshimu haki za raia na kulinda katiba. Hii inafaa kutupatia wasiwasi,” alisema. Alisema kwamba wamewasilisha kesi kortini kwa lengo la kutaka serikali kuondoa onyo la kumzuia Bw Miguna Miguna kurudi Kenya. Katika kesi aliyowasilisha katika Mahakama Kuu Milimani, Bw Kioko alisema wanasiasa walitwaa mfumo huu aliouzindua Mei 31, 2013 na kuukabidhi kwa maafisa wakuu serikali waukumbatie katika kuimarisha mapato ya wananchi maskini. Kioko amewasilisha ushahidi katika mahakama kuu kuthibitisha jinsi aliwaandikia , Rais Uhuru Kenyatta, Dkt Ruto, Waziri wa Ustawishaji viwanda , Spika wa Bunge la Kitaifa na Mwanasheria Mkuu akieleza jinsi serikali inaweza kutumia mfumo huu alioubuni kuwastawisha wakenya wa mapato ya chini. Bw Kioko amesema badala ya serikali kutekeleza mfumo huu, sasa Dkt Ruto kupitia chama chake cha United Democratic Alliance (UDA) amekuwa akitembea kote nchini akiwaeleza wananchi atatumia mfumo wa “Bottom Up” kufufua uchumi wa nchi hii na kuboresha mapato ya “Mama Mboga , Boda boda na wafanyabiashara wadogo.” “Miaka mingi imepita tangu niubuni mfumo huu wa “Bottom Up” mnamo 2010 kisha nikaupeana kwa Serikali kuu 2013 uanze kutekelezwa,” asema Bw Kioko. “Niliwaandikia maafisa watano wakuu serikalini ambao ni Rais, Naibu wa Rais, Waziri wa Ustawishaji Viwanda, Spika wa Bunge la Kitaifa na Mwanasheria mkuu jinsi mfumo huu unavyoweza kubadilisha uchumi wa nchi hii lakini ulipuuzwa,” asema Bw Kioko. Utafunaji miraa unaharibu hali ya usafi – Jaji JAJI wa Mahakama ya Malindi, Bw Stephene Githinji, amelaumu uraibu wa utafunaji miraa na muguka kwa uchafuzi wa mazingira. “Kiwango kubwa ya uchafu ni karatasi za peremende za kutafunia miraa na mugokaa. Inadhihirisha kuwa watu wengi hutafuna na kutupa taka kila sehemu,” akasema akishirikiana na wakazi kusafisha mji wa Malindi. Takriban kilo 168 za taka ziliokotwa katika shughuli hiyo iliyohudhuriwa pia na mkuu wa kampuni ya Jambojet, Bw Karanja Ndegwa. Bw Ndegwa aliwahimiza wananchi kudumisha usafi kila mara na kusema shirika hilo la ndege litaendelea kusaidia katika usafishaji wa mji wa Malindi. Mpango wa kusafisha Malindi husimamiwa na kikundi cha Progressive Welfare Association Malindi (PWAM) kupitia kwa mfumo wa nyumba kumi. Mpango huo unajumuisha zaidi ya wadau 40 kutoka sekta mbalimbali wakiwemo waekezaji wa hoteli, wafanyabiashara katika fuo za bahari, idara ya usalama na wakazi. Kaluma afurahia kutiwa saini kwa mswada wa kuzima ‘mpango wa kando’ katika urithi MBUNGE wa Homa Bay Mjini Peter Kaluma Jumatano alijawa na furaha baada ya Rais Uhuru Kenyatta kutia saini mswada wa marekebisho ya sheria ya urithi aliyodhamini bungeni mnamo 2019. Mswada huo ambapo unawazima wapenzi wa kisiri kurithi mali ya mtu anapofariki sasa ni sheria kufuatia sahihi hiyo ya kiongozi wa taifa. Kwa mahojiano na Taifa Leo Jumatano jioni, Bw Kaluma alisema kutiwa saini kwa mswada huo ni ushindi mkubwa kwa wanaume na pigo kubwa kwa wapenzi hao, maarufu kama “mipango ya kando” au “slay queens” ambao hutokea na kudai wagawiwe mali ya wanaume waliofariki. Hii ni licha ya kwamba hawakuwa katika uhusiano halali wa ndoa na wanaume hawa walipokuwa hai. Kumekuwa na visa vingi vya familia ya wanaume, haswa matajiri au watu wenye ushawishi wa kisiasa, kuhangaishwa na wanawake wanaodai mali kwa misingi kuwa walipata watoto katika mahusiano yao (haramu). “Leo ni siku ya furaha kuu kwangu kama mbunge. Matapeli ambao wamekuwa wakivizia mali ya wafu wamezimwa. Ni wale walioko katika ndoa halali inayotambuliwa chini ya Sheria ya Ndoa ndio sasa watarithi mali ya marehemu,” Bw Kaluma akaongeza. Alisema sheria hiyo inalinda watoto wa mwendazake pekee na wala sio wanawake ambao hutokea na kudai mali. “Lakini ningetaka ieleweke kuwa watoto wa marehemu aliopata na mkewe wa ndoa au mpenzi wake wa kando wamelindwa na sheria hii. Watoto wote wa mwanamume aliyefariki watapata urithi wa mali yake,” Bw Kaluma, ambaye ni mwanasheria, alisema. MKU yaendesha kongamano la kibiashara CHUO Kikuu cha Mount Kenya (MKU), na kituo cha YUNUS Centre, zimefanya kongamano la kumi la pamoja la Social Business Academic Conference (SBAC). Kongamano hilo lililoendeshwa kwa njia mseto ya mtandaoni na pia kuhudhuriwa moja kwa moja, liliwaleta pamoja watafiti, wasomi na wanafunzi kutoka ulimwenguni kote ambapo walijadiliana maswala ya ubunifu na biashara. Kongamano hilo liliendesha kwa siku tatu mfululizo kuanzia Novemba 4, 2021 hadi Novemba 6, 2021. Msomi huyo anatambulika sana kwa maswala ya kibiashara, uchumi, benki na haki za kibinadamu. Profesa Yunus anatambulika kutokana na ubunifu wake wa kuzindua benki ya Grameen, na kuanzisha biashara za chini. Naibu Chansela wa MKU Profesa Deagratius Jaganyi, alitaja chuo hicho kama cha kimataifa kwa hatua ambazo kimepiga kufikia sasa. “Tunaweza kujivunia hatua ambayo tumepiga ya kukabiliana na kuangamiza umaskini, njaa na kuhifadhi mazingira kwa njia zote,” alifafanua msomi huyo. Alisema ushirikiano uliopo kati ya kituo cha Social Business Centre cha Prof Yunus, ni hatua kubwa ya kujivunia kwa sababu italeta maendeleo makubwa. Kongamano lililofanyika mwaka huu kupitia kituo cha Yunus liliangazia mtaala wa masomo kuhusu biashara na utafiti kwa lengo la kuangazia eneo la Afrika Mashariki na Kati, huku yaliyozungumzwa yakijumuisha maoni ya wasomi kutoka ulimwengu mzima. Maswala mengi yaliyoangaziwa ni kuhusu jinsi ya kuboresha elimu katika eneo la Afrika Mashariki. Wakati wa ufunguzi wa ukumbi wa Mwai Kibaki Convention Centre hivi majuzi, Naibu Chansela Profesa Jaganyi alisema una uwezo wa kujaza watu 2,000 kwa wakati moja kwa maswala ya masomo. “Tunajivunia ukumbi huo kama chuo kwa sababu tutaweza kujumuisha watu wanaoendesha mikutano ya pamoja, mikutano ya mameneja, na wanafunzi kwa jumla. Alisema chuo hicho kinatafuta mbinu ya jinsi ya kupokea mapato ya kifedha ili kuendesha mikutano huku pia wakijaribu kujitambulisha kuwa na raslimali za kisasa na vifaa vya kuvutia wageni. Kwa muda mchache sasa ukumbi huo umewaleta pamoja wasomi wengi kwenye makongamano kadha ya hadhi ya kimataifa. Ukumbi huo umetajwa kama wa kimataifa kwa sababu vifaa vilivyoko ndani ni vya kisasa vinavyoambatana na viwango vya kimataifa, vikiwa na vyumba vingi tofauti vyenye nafasi ya watu 40 kwa kila chumba kwa wakati mmoja. Pigo kwa ‘mpango wa kando’ Uhuru akisaini sheria kuhusu urithi NI pigo kwa wapenzi wa pembeni baada ya Rais Uhuru Kenyatta kutia saini mswada unaowazima kudai mgao wa urithi wa mali ya marehemu wasiyeoana rasmi. Wapenzi hao, maarufu kama mpango wa kando, na watoto wao, wamekuwa wakidai urithi wa mali ya wanaume waliofariki licha ya kwamba hawakuoana rasmi, kwa mujibu ya Sheria ya Ndoa. Visa hivyo vimekuwa vikitokea baada ya vifo vya wanaume mashuhuri na matajiri. Lakini kuanzia sasa, wanawake kama hao wataambulia pakavu baada ya Rais Kenyatta kutia saini mswada wa marekebisho ya sheria ya urithi. Kulingana na mswada huo uliodhaminiwa na Mbunge wa Homa Bay Mjini Peter Opondo Kaluma, ni wanawake na wanaume walioko katika ndoa halali pekee, na watoto wao, watakaorithi mali ya marehemu. “Mke au mume ambaye anapaswa kurithi mali, sharti awe kwenye ndoa inavyotambuliwa na Sheria ya Ndoa, sio rafiki au mpenzi jinsi ilivyo sasa,” akasema Bw Kaluma katika maelezo kuhusu mswada huo. Kulingana na Mbunge huyo, ambaye ni wakili, nia yake katika kudhamini mswada huo ilikuwa kuzima mazoea ya watu kuchipuza kudai wagawiwe urithi wa mali ya marehemu kwa misingi kuwa walikuwa wapenzi na wakajaaliwa watoto. “Kumekuwa na visa vingi ambapo watu, haswa wanaume, hufa na kisha watu ambao hawajahitimu kuwa wake wao, kulingana na Sheria ya Ndoa wanatokea wakati mke wako angali anaomboleza na kwenda kortini kudai sehemu ya mali yake,” Bw Kaluma akaeleza bungeni Agosti wakati wa mjadala kuhusu mswada huo. Akaongeza: “Sio haki kwa mtu ambaye alikuwa akijificha asionekane na familia yake kudai mali ilhali sio mke wako kwa mujibu wa sheria. Hii ni sawa na kutapeli familia iliyofiwa.” Kwa mfano, siku chache baada ya kifo cha aliyekuwa Mbunge wa Matungu, Justus Murunga Novemba 2020, mwanamke kwa jina Agnes Wangui aliwasilisha kesi mahakamani akidai wanawe wawili waorodheshwe kama warithi wa mali ya marehemu. “Hivi majuzi nilisikiliza kesi dhidi ya maafisa wakuu fulani serikalini na kutoa maagizo waadhibiwe. Nilishangaa nilipopokea ujumbe kutoka kwa mmoja wao akinitisha na kunionya nijihadhari,” alisema Jaji Mrima. Bw Mutyambai aliyekuwa akizungumza kupitia ukumbi wa #EngageTheIG kwenye mtandao wa Twitter, alitoa onyo hilo baada ya Wakenya kulalamika kwamba kumekuwa na ongezeko la visa vya maafisa wa polisi kuomba mafuta au hongo wanaporipoti visa vya uhalifu. “Maafisa wa polisi wanakuomba Sh5,000 kwenda kukamata mhalifu aliyekuibia Sh20,000. Baada ya kuwapa, mkiwa njiani wanakuomba tena Sh3,000 za kula nyama choma na Sh2,000 za mkubwa wa kituo. Hata baada ya kutoa hela hizo mwizi hapatikani,” akalalama Bw Kinuthia Magera, mtumiaji wa Twitter. Bi Mercy Okumu alielezea namna alivyonunulia maafisa wa polisi wa eneo la Ngong, Kaunti ya Kajiado, mafuta ya Sh3,000 kumsaidia kumsaka mhalifu aliyekuwa amemtapeli fedha zake lakini mshukiwa hajawahi kukamatwa mwaka mmoja baadaye. “Wananchi hawafai kununua mafuta ya gari au kutoa hongo ili kupata huduma za polisi. Jukumu la wananchi ni kuripoti kisa na kuacha polisi kuchukua hatua. Kuitisha hongo ni kinyume cha sheria,” akasema Bw Mutyambai. Inspekta Jenerali, hata hivyo, hakusema hatua ambayo mtu anafaa kuchukua iwapo maafisa wake watamtaka kuwanunulia mafuta au kutoa hongo ili kumhudumiwa. Bw Mutyambai pia alionya maafisa wa polisi walio na mazoea ya kutembea katika maduka ya kuuza pombe wakichukua hongo kila siku jioni.Onyo hilo lilifuatia baada ya watumiaji wa mitandao ya kijamii kudai kwamba maafisa wa Kituo cha Polisi cha Kasarani, jijini Nairobi, wamekuwa wakikusanya hongo kutoka kwa wamiliki wa baa na maduka ya pombe kila siku jioni. “Usitoe hongo kwa maafisa wa polisi. Vita dhidi ya rushwa ni jukumu la kila Mkenya,” akasema Bw Mutyambai. Ripoti ya Kitengo cha Kupokea Malalamishi dhidi ya Polisi (IAU) ya 2020 inaonyesha kuwa uchunguzi wa maafisa wanaolalamikiwa huchukua muda mrefu hivyo kuchelewesha haki kwa walalamishi. Kati ya malalamishi 1043 yaliyowasilishwa kwa IAU dhidi ya polisi mwaka jana, ni asilimia 25 tu ambayo yalifanyiwa uchunguzi kufikia Desemba. Malalamishi 430 yaliyowasilishwa kwa IAU yalihusihana na utepetevu ambapo maafisa wa polisi walikosa kuchukua hatua baada ya kupokea ripoti za uhalifu. Wamalwa atoa hakikisho la upatikanaji wa haki kwa familia ya Agnes Wanjiru aliyeuawa na mwanajeshi wa Uingereza WAZIRI wa Ulinzi Eugene Wamalwa, Jumanne aliwahakikishia wabunge kwamba serikali ya Uingereza imejitolea kushirikiana na Kenya katika juhudi za kuhakikisha kuwa mwanajeshi wake aliyemuua Agnes Wanjiru mjini Nanyuki, Kaunti ya Laikipia anaadhibiwa. Akiongea alipofika mbele ya Kamati ya Bunge kuhusu Ulinzi na Mahusiano ya Kigeni Bw Wamalwa alisema kuwa amepata hakikisho hilo kutoka kwa Waziri wa Ulinzi wa Uingereza Ben Wallace na Balozi wa Uingereza nchini Jane Marriott. “Ningependa kuwahakikishia kwamba tumefanya mashauriano na serikali ya Uingereza kuhusu suala hili lenye umuhimu wa kitaifa. Leo asubuhi nilikutana na balozi wa Uingereza na mwenzangu wa Uingereza na wamenihakikishia kuwa mwenajeshi huyo ataletwa nchini ili ashtakiwe kwa mujibu wa sheria za nchi hii,” akaambia kikao cha kamati hiyo kilichoongozwa na Mbunge wa Saku Dida Rasso. “Hatimaye haki itatendekeka kuhusu suala hili la mauaji ya Agnes Wanjiru. Tunajua kwamba familia yake na Wakenya kwa ujumla wanalilia haki ambayo kwa kweli imecheleweshwa kwa kupindi cha miaka tisa,” Bw Wamalwa akaongeza. Waziri alipuuzilia mbali madai kuwa maafisa wa serikali ya Kenya wanaendesha njama ya kuficha ukweli kuhusu mauaji ya mwanamke huyo ili kulinda uhusiano kati ya Kenya na Uingereza. “Hakuna afisa wa serikali anayetaka kuficha ukweli kuhusu suala hilo muhimu. Ni kweli kwamba haki imecheleweshwa kuhusiana na mauaji ya Agnes Wanjiru lakini sharti tufanye kila tuwezalo kuhakikisha kuwa inapatikana. Hata hivyo, Mbunge wa Yatta Charles Kilonzo alitilia shaka hakikisho hilo, akisema miaka tisa ni kipindi kirefu mno ikizingatiwa kuwa marehemu Wanjiru aliuawa na mwanajeshi wa Uingereza mjini Nanyuki mnamo Machi 31, 2012. “Kila mtu anataka kuona haki ikitendeka. Miaka tisa imepita huku hakikisho hilo likitolewa. Sasa wewe waziri Wamalwa unatuambia kwamba unataka sisi kama wabunge tuidhinishe mkataba wa ushirikiano na Uingereza ilhali serikali haina haraka ya kuadhibu mshukiwa,” akasema. Kwa upande wake, Mbunge wa Mandera Kaskazini Bashir Abdullahi alitisha kuwa huenda wabunge wakakataa kuidhinisha mkataba mpya wa ushirikiano kati ya Kenya na Uingereza ambao unatarajiwa kuletwa bungeni hivi karibuni. “Hatuwezi kupitisha mkataba huo hadi pale tutakapopata hakikisho na ushahidi tosha kwamba serikali ya Kenya inashughulikia suala hili kwa lengo la kumleta mshukiwa nchini ili ashtakiwe kwa mujibu wa sheria za humu nchini,” akaeleza. Wanjiru, 21, alioenekana mara ya mwisho akiingia katika mkahawa wa Lions Court mjini Nanyuki akiandamana na wanajeshi wawili wa Uingereza. Miezi miwili baadaye mwili wake ulipatikana katika shimo la maji taka (septic tank) karibu na chumba ambacho alidaiwa alilala. Uchunguzi kuhusu kifo chake ulifanywa na ikabainika kuwa Wanjiru ambaye alimwacha mtoto mwenye umri wa miaka mitano, aliuawa. Uchunguzi huo uliendeshwa na mahakama ya Nanyuki. Mnamo Jumanne wananchi mjini Nanyuki waliungana na watu wa familia yako kufanya maandamano wakiitisha haki. Inspekta Jenerali wa Polisi Hillary Mutyambai kwa mara nyingine ameamuru kuwa Idara ya Upelelezi wa Jinai (DCI) ishughulikie kesi hiyo kwa lengo la kuhakikisha kuwa mshukiwa amehukumiwa kwa mujibu wa sheria. Afueni kwa wakimbizi WAKIMBIZI sasa wamepata afueni baada ya Rais Uhuru Kenyatta kutia saini mswada unaowapa uhuru wa kuendelea kuishi nchini kwa kupata ajira na kuishi popote. Kufutia hatua hiyo, zaidi ya wakimbizi 400,000 wanaoishi katika kambi ya za Dadaab na Kakuma sasa hawatarejeshwa kwao kwa nguvu jinsi serikali ilivyopanga kufanya miaka miwili iliyopita. Kenya ilikuwa inapanga kufunga kambi ya Dadaab iliyoko Kaunti ya Garissa, na ile ya Kakuma iliyoko Kaunti ya Turkana kutokana na kile ilichosema ni “sababu za kiusalama.” Waziri wa Usalama wa Ndani Fred Matiang’i mnamo 2019 alitaja kambi hizo kama tishio kwa usalama nchini kwa kugeuzwa vituo vya wafuasi wa makundi ya kigaidi. “Kambi za wakimbizi hazipaswi kusalia milele, zinafaa kuwa vituo vya muda. Tunawezaje kubeba mzigo huo kwa miaka 30? Wakati umewadia kwa kambi hizi kufungwa kwa sababu zimegeuka kuwa maficho ya magaidi,” Dkt Matiang’i akasema. Lakini sasa kupitia kutiwa saini kwa Mswada wa Marekebisho ya Sheria ya Wakimbizi 2019 na Rais Kenyatta mnamo Alhamisi, serikali itasitisha mpango huo. Chini ya sheria hii, wakimbizi sasa wataruhusiwa kusaka usaidizi wa mahakama za humu nchini endapo watahisi haki zao kuingiliwa. “Mswada huo pia umefungua milango kwa wafadhili, yakiwemo mashiriki ya Umoja ya Mataifa (UN) kuelekeza pesa za kusaidia wakimbizi wanaoishi nchini Kenya. Kenya itapokea zaidi ya Sh4 bilioni kila mwaka kwa ajili ya mpango huu,” akasema Mbunge wa Homa Bay ambaye ni Mwanachama wa Kamati ya Bunge kuhusu Usalama. Kwa ujumla, Kenya inahifadhi zaidi ya wakimbizi 520,000 kutoka mataifa mbalimbali jirani. Wengi wanatoka Somalia, Sudan Kusini, Ethiopia na Jamhuri ya Kidemokrasia ya Congo (DRC). 3 walazwa hospitalini Marsabit baada ya kushambuliwa WATU watatu wamelazwa katika Hospitali ya Rufaa ya Marsabit wakiwa na majeraha ya risasi baada ya kushambuliwa nyumbani kwao eneo la Kiwanja Ndege, Ijumaa. Watatu hao, mwanamume, mwanamke na mtoto, walishambuliwa mwendo wa saa kumi alifajiri na watu wasiojulikana waliotoroka kwa pikipiki. Naibu Kamishna wa Kaunti ya Marsabit David Saruni alisema maafisa wa usalama wangali wanawafuata washambuliaji hawa wawili ambao inaaminika walitorokea upande wa eneo la Dakabaricha. “Tunafanya kila tuwezalo kuwakamata wahalifu hao ili wafunguliwe mashtaka. Naomba wanajamii kutofanya mashambulio ya kilipiza kisasi ambayo yanaweza kugeuza hali kuwa mbaya zaidi. Wakazi sharti waelewe kwamba pikipiki za uchukuzi wa abiria zimepigwa marufuku kuhudumu katikati mwa mji wa Marsabit. Marufuku hiyo iliwekwa mnamo Novemba 6 na Makati ya usalama katika kaunti,” akasema Bw Saruni. Marufuku hiyo iliwekwa baada ya uchunguzi kubaini kuwa visa vingine vya watu kuawa mjini Marsabiti vilitekelezwa na watu waliokuwa wakisafiri kwa pikipiki. Kisa cha hivi punde kilifanyika Jumatano ambapo mtu moja aliuawa na mwingine akajeruhiwa kwa kushambuliwa na watu wasiojulikana na waliokuwa wakisafiri kwa pikipiki. Wakazi wa Thika kunufaika pakubwa ukarabati wa barabara ya kilomita 20 ukiendelea WAKAZI wa Thika na vitongoji vyake, watanufaika na ukarabati wa barabara ya kilomita 20 chini ya mpango uliofadhiliwa na serikali ya Kaunti ya Kiambu. Gavana wa Kaunti ya Kiambu Dkt James Nyoro, alieleza kuwa mradi huo wa barabara unastahili kukamilika chini ya miezi mitatu ijayo. “Tunataka kuhakikisha vijana wetu wasio na ajira wanapewa nafasi ya kwanza wakati mradi huo unapoendelea,” alifafanua gavana huyo. Kulingana na mipango yake vijana wapatao 90 wataajiriwa kazi ili kujihusisha na ukarabati wa barabara hiyo. Gavana wa Kaunti ya Kiambu Dkt James Nyoro. PICHA | LAWRENCE ONGARO Alieleza kuwa vijana 30 watatoka mjini Thika, wengine 30 watatolewa katika kijiji cha Kiandutu, halafu idadi nyingine ya vijana 30 watatoka katika kijiji cha Ngoingwa. Alieleza kuwa mpango huo utaleta mabadiliko makubwa katika eneo lote la Thika kwa sababu vijana wengi watapata ajira. Aliyasema hayo mnamo Ijumaa wiki jana wakati wa uzinduzi wa barabara hiyo katika eneo la Ngoingwa, mjini Thika. Alieleza wakazi hao kuwa kwa muda wa miezi tisa iliyosalia kabla ya tarehe ya uchaguzi mkuu mwakani, Kaunti ya Kiambu itafanya juhudi kuona ya kwamba miradi yote iliyozinduliwa wakati wa uongozi wake inakamilika mara moja. “Tunajua itakapofika wakati wa kampeni viongozi wengi watakuja kwenu na lugha tamu wakiwaomba kura. Kwa hivyo ninawashauri muwe chonjo na viongozi hao kwa kuwachunguza zaidi,” alifafanua gavana huyo. Alisema watu wa Mlima Kenya watatafuta kiongozi ambaye atawahakikishia amani na wawe na mazingira mazuri ya kuendesha biashara zao. “Hatutamkubali kiongozi yeyote anayetumia matusi kutafuta kura za Mlima Kenya. Ni sharti pia kila kiongozi aheshimu afisi ya rais bila kuongeza matusi,” alieleza. Wakati huo pia Askofu wa Kanisa la The Calvary Church mjini Thika, Bw David Kariuki Ngari, aliwashauri wakazi wa Thika wamchague kiongozi kutoka eneo hilo badala ya kutoka maeneo mengine. “Nyingi wakazi wa Thika mumekuwa mkiwachagua viongozi wa kutoka nje ya mji wa Thika na ni wazi viongozi hao hawana mwelekeo mwema na nyinyi,” alifafanua Askofu Ngari. Alisema yeye kama mzaliwa wa kijiji cha Munyu na kulelewa Thika angetaka kuwatumikia wakazi wa Thika kama mbunge wao. “Ninakuja kwa unyenyekevu mbele yenu na kuwajulisha ya kwamba ningetaka mnichague kama mbunge wenu wa kutoka hapa Thika,” alijitetea kwa wananchi. Alisema wakazi wa Thika wanahitaji kufanyiwa mambo mengi ya kimsingi na yeye kama mchungaji ana jawabu kwa hayo yote. Kulingana na wachanganuzi wa siasa, Bw Sonko anatoa vitisho hivyo makusudi kwa kuwa uchaguzi mkuu unakaribia na wanasiasa wengi wanaazimia kugombea viti mbali mbali. “Bw Sonko anajua anachofanya. Analenga wanasiasa na maafisa wa serikali kwa sababu uchaguzi mkuu unakaribia na anaweza kuwa sumu kwa wengi ikizingatiwa alipokuwa gavana, alikuwa akitembelewa na kukutana na wengi wao, baadhi ambao huenda walitaka wasaidiane kwa njia moja au nyingine viongozi wanavyofanya kila wakati,” asema mchaganuzi wa siasa Geff Kamwanah. KISASI Vile vile, anasema kwamba Bw Sonko anaonekana kuwa na kisasi na watu ambao walichangia kwa njia moja au nyingine masaibu yake ya kisiasa na hata kibiashara. “Anaonekana kuwa na kisasi na baadhi ya watu hasa wale anaohisi walihusika na kutimuliwa kwake ofisini. Kwa sasa hakuna anayefahamu ataanika nani siku zijazo hasa kabla ya uchaguzi mkuu ujao,” asema Bw Kamwanah. Wachanganuzi wanasema wanaofaa kuingiwa na wasiwasi ni wale ambao wamewahi kutangamana naye kwa shughuli zisizo rasmi. “Tabia ya Bw Sonko inaweza kuporomosha maisha ya kisiasa na kitaaluma ya watu wengi hasa walio katika utumishi wa umma na biashara ambazo zinahitaji kulindwa ili kudumisha imani ya wateja,” asema Bi Beth Wanjira, mtaalamu wa masuala maadili. Anasema anachofanya Bw Sonko ni kubomoa imani ambayo watu walikuwa nayo kwake. “Anatoa taswira ya mtu ambaye amekata tamaa, anayejitosheleza na ambaye hahitaji watu katika maisha na shughuli zake za kila siku. Watu watakuwa wakimuambaa,” asema. Akihojiwa na runinga maarufu nchini wiki jana, Bw Sonko alisema kwamba alisema lengo lake la kurekodi mikutano na mawasiliano yake na watu ni kusaidia kupigana na uepukaji wa adhabu nchini kwa wanaofanya makosa. Afueni kwa wakimbizi WAKIMBIZI sasa wamepata afueni baada ya Rais Uhuru Kenyatta kutia saini mswada unaowapa uhuru wa kuendelea kuishi nchini kwa kupata ajira na kuishi popote. Kufutia hatua hiyo, zaidi ya wakimbizi 400,000 wanaoishi katika kambi ya za Dadaab na Kakuma sasa hawatarejeshwa kwao kwa nguvu jinsi serikali ilivyopanga kufanya miaka miwili iliyopita. Kenya ilikuwa inapanga kufunga kambi ya Dadaab iliyoko Kaunti ya Garissa, na ile ya Kakuma iliyoko Kaunti ya Turkana kutokana na kile ilichosema ni “sababu za kiusalama.” Waziri wa Usalama wa Ndani Fred Matiang’i mnamo 2019 alitaja kambi hizo kama tishio kwa usalama nchini kwa kugeuzwa vituo vya wafuasi wa makundi ya kigaidi. “Kambi za wakimbizi hazipaswi kusalia milele, zinafaa kuwa vituo vya muda. Tunawezaje kubeba mzigo huo kwa miaka 30? Wakati umewadia kwa kambi hizi kufungwa kwa sababu zimegeuka kuwa maficho ya magaidi,” Dkt Matiang’i akasema. Lakini sasa kupitia kutiwa saini kwa Mswada wa Marekebisho ya Sheria ya Wakimbizi 2019 na Rais Kenyatta mnamo Alhamisi, serikali itasitisha mpango huo. Chini ya sheria hii, wakimbizi sasa wataruhusiwa kusaka usaidizi wa mahakama za humu nchini endapo watahisi haki zao kuingiliwa. “Mswada huo pia umefungua milango kwa wafadhili, yakiwemo mashiriki ya Umoja ya Mataifa (UN) kuelekeza pesa za kusaidia wakimbizi wanaoishi nchini Kenya. Kenya itapokea zaidi ya Sh4 bilioni kila mwaka kwa ajili ya mpango huu,” akasema Mbunge wa Homa Bay ambaye ni Mwanachama wa Kamati ya Bunge kuhusu Usalama. Kwa ujumla, Kenya inahifadhi zaidi ya wakimbizi 520,000 kutoka mataifa mbalimbali jirani. Wengi wanatoka Somalia, Sudan Kusini, Ethiopia na Jamhuri ya Kidemokrasia ya Congo (DRC). Wanafunzi 2,000 Mukuru wapigwa jeki kielimu WANAFUNZI zaidi ya 2,000 wamepigwa jeki kielimu baada ya kampuni moja kuahidi kutoa msaada kwa watoto hao eneo la Mukuru. Maafisa kutoka kampuni ya Lions Head walitembelea shule mbili za msingi zinazosimamiwa na Mukuru Promotion Centre (MPC) katika eneobunge la Makadara, kaunti ya Nairobi. Aidha, walizuru katika shule ya msingi ya Sancta Maria-Mukuru na shule ya msingi ya St Catherine ili waone ni msaada upi watakaotoa. Shule hizo ni za umma. Zaidi ya hayo, mkurugenzi mkuu wa MPC, Mtawa Mary Killeen aliambia wanahabari kwamba kampuni hiyo itashirikiana na wafadhili wengine-Team Pankaj kufadhili shule zoteb mbili. “Kampuni ya Lions Head itashirikiana kutoa msaada wake na wenzao wa Team Pankaj-kundi la wahisani wa hapa nchini ambao hutoa msaada wa chakula kwa wanafunzi zaidi ya 6,000 katika shule zetu za MPC,” Mtawa Mary akasema. Hata hivyo, mtawa Mary aliongeza kwamba kampuni hiyo haikufafanua zaidi ni msaada wa aina gani watatoa ila kusema watapanga na kuamua kisha kutangaza watasaidia shule hizo kwa namna gani. MPC ni shirika la kidini linalotoa msaada kwa wanafunzi katika shule nne za msingi, moja ya upili, kituo cha watoto wanaorandaranda mitaani na kituo cha mafunzo ya kiufundi. Wanafunzi katika shule zote huwa ni watoto kutoka familia maskini katika maeneo ya Mukuru. Mtawa Mary alisema shule hizo ni pamoja na shule ya msingi ya St Elizabeth, Shule ya msingi ya St Bakhita na Shule ya msingi ya Mukuru. Shule nyingine ni Shule ya Msingi ya St Catherine, Shule ya Upili ya St Michael, Mary Immaculate Rehab na Mukuru Vocational Skills Training Centre. Vilevile, Shule ya Msingi ya St Elizabeth iko katika tarafa ya Viwandani kwenye kaunti ndogo ya Makadara. Shule ya St Bakhita, Mukuru, St Catherine, Shule ya Upili ya St Michael, Mary Immaculate Rehab na Mukuru Vocational Skills Training Centre zimo ndani ya tarafa ya South B, kwenye kaunti ndogo ya Starehe. Baadhi ya wanafunzi katika shule hizi ni pamoja na mayatima, watoto ambao akina mama hawajaolewa, watoto waliookolewa na polisi na wengine kutoka makao ya watoto mbalimbali. “Tuko na mseto wa watoto wa aina mbalimbali na walio na historia za huzuni ambao bila shaka ukisimuliwa maisha yao utawahurumia na kuona ni kweli wanastahili kusaidiwa na kupewa fursa ya kujiendeleza kielimu,” Mtawa Kileen akaeleza. Serikali irejeshe spoti shuleni – Kuppet MUUNGANO wa Walimu wa Sekondari nchini (Kuppet) umetoa wito kwa serikali kurejesha shughuli za spoti shuleni kama njia ya kukabiliana na hali ya wanafunzi kuchoma mabweni. Katibu mkuu wa muungano huo, Sabala Inyeni, alisema kurejeshwa kwa shughuli za michezo hizo zilizopigwa marufuku kutokana na janga la corona itasaidia kupunguza visa vya wanafunzi kuchoma mabweni na kuharibu mali ya shule. “Baadhi ya wanafunzi wanahisi kuwa wafungwa. Tunaomba serikali irejeshe michezo ya mashindano ili kupunguza visa kama hivyo,” akasema Bw Inyeni. Mpango huo ulioanza mwaka 2020 umewafanya wanafunzi kukaa shuleni kwa muda mrefu ili kufidia muda uliopotea wakati shule zilipofungwa kwa takriban miezi tisa kutokana na corona. “Haya yasipokomeshwa, mtihani wa kitaifa utakaofanywa mwaka ujao utaathiriwa. Serikali inafaa kuwapa wanafunzi siku chache kupumzika. Wanafaa kushiriki katika shughuli za nje kama vile mchezo. Tangu spoti kupigwa marufuku miongoni mwa wanafunzi wa sekondari, visa vya maandamano na mabweni kuchomwa vimekuwa jambo la kawaida nchini.” Alisema kuwa muhula huu hauna mapumziko na wanafunzi wanaweza kusababisha machafuko ili wapate siku chache za kurudi nyumbani. Aliomba serikali kutoa fedha za kufadhili shughuli za michezo baina ya wanafunzi hata wakati wakuu wa shule wakiandaa mipango ya shughuli za shule. Kwingineko, viongozi wa dini chini ya jukwaa la Ushauri la Dini, Kaunti ya Vihiga wanaiomba serikali kuwateua wataalamu na makasisi watakaowapa wanafunzi ushauri wakiwa shuleni. Uhuru ahimiza viongozi kukabili mabadiliko ya tabianchi RAIS Uhuru Kenyatta ametoa wito kwa viongozi wote ulimwenguni kushirikiana ili kupambana na athari za mabadiliko ya hali ya hewa. Akihutubia mkutano wa ukaguzi wa hali ya hewa (COP26), jijini Glasgow, Scotland, Rais alisema majanga ya mafuriko na ukame yanayosababishwa na mabadiliko ya hali ya hewa yanasababisha maafa na mazao duni ulimwenguni. Alisema wakati umefika ambapo nchi zote ulimwenguni zinafaa kuungana ili kupambana na athari hizo. “Tunapasa kuweka mikakati ya kupambana na athari za majanga yanayosababishwa na mabadiliko ya hali ya hewa. Tukijipanga dhidi ya ukame na mafuriko, tutalinda vizazi vijavyo,” akasema Rais Kenyatta. Alisema Kenya imejiandaa kupambana na majanga kama hayo kwa kuteua kamiti itakayosafisha maji, kupanda mti na kuhakikisha misitu imelindwa. Hali hiyo ni kuhakikisha kuwa mazingira ya nchi yamelindwa na kusaidia Kenya kufikia lengo lake la asilimia 100 ya matumizi ya nishati iliyoboreshwa ifikapo 2030. Rais pia alitoa wito kwa kampuni zinazotoa kaboni duniani kutoa ahadi ya kupunguza uchafuzi huo. “Nchi zinazoendelea zimeahidiwa dola bilioni 100 kwa mwaka lakini bado hazijafikishwa. Tunaomba ahadi kama hizo zitimizwe.” Alisema kila mmoja anapasa kuwa jasiri na kuwa na umoja ili kutatua athari zinazosababishwa na madabiliko ya hali ya hewa. Jaji Mrima alitupilia mbali ombi la Bw Kinoti kupitia kwa wakili Cecil Miller kwamba, ni “bodi ya silaha ambayo inafaa kushtakiwa kwa vile silaha zinazotolewa kwa umma wanaopewa leseni hazihifadhiwi katika afisi yake.” Jinsi maafisa, viongozi walihusika katika sakata ya uuzaji wa ardhi ya shirika la reli South B IMEFICHUKA kwamba maafisa wa utawala walishirikiana na wenyeviti wa mitaa ya mabanda ya Mukuru, South B katika sakata ya kuuza ardhi iliyomilikiwa na Shirika la Reli Nchini kuanzia mwaka 2000. Hii ni baada ya tingatinga linalochimba ardhi katika mradi wa ujenzi wa barabara ya Aoko kuungana na barabara ya Entreprise kufunua mchanga na kupata reli. Taifa Leo imebaini kwamba kwenye sakata hiyo, watu binafsi, makanisa na makundi ya miradi mbalimbali waliuziwa ardhi na kujenga nyumba juu ya reli. Mdokezi wetu alisema baadhi ya maafisa wa utawala wa mikoa wakiwemo wakuu wa tarafa, machifu na wazee wa mitaa walihusika pakubwa kwenye ufisadi. Baada ya kuuziwa eneo reli lililopitia, matapeli walimwaga tani nyingi za mchanga na kufunika reli kisha wakajenga nyumba za mabati na za mawe. “Reli hii ilitumika hadi miaka ya tisini (1990s) ambapo gari la moshi lilileta bidhaa katika Taasisi ya Mafunzo ya Reli (RTI) kutoka kituo cha reli cha Makadara,” mdokezi akanena. Juzi, tingatinga linalotumika katika ujenzi wa barabara katika mtaa wa Mukuru-Hazina lilichimba na kufikia mtambo wa reli na kusitisha shughuli siku hiyo. ‘’Hii ni aibu kubwa na inaonyesha jinsi maafisa wa serikali walivyojawa na tamaa. Ni lazima wakabiliwe kwa mujibu wa sheria ikiwa nchi itaenda mbele kimaendeleo,” mama mboga katika mtaa wa Hazina akanena. Ili kudhihirisha uozo katika viongozi, katika eneo la kisa, duka moja linalouza vifaa vya muziki, nguo na viatu limesimama juu ya reli. “Kuna kipande cha reli kilikatwa juu ya mto Ngong ili isionekane vile reli ilivyokuwa ikielekea kutoka upande wa Tetra Pak, barabara ya Likoni kuingia mtaa wa mabanda wa Hazina,” Ofisa wa polisi ambaye hatuwezi kumtaja kwa sababu tunajali usalama wake, akafichua. Uchunguzi wetu pia ulibainisha kwamba kwa wale walionuia kujenga nyumba katika mtaa wa Hazina, waliuziwa ploti moja kuanzia Sh10,000. “Ukiwa na Sh10,000 na umpelekee mzee wa mtaa pamoja na chifu, bila shaka unaonyeshwa ploti ya wewe kujenga nyumba ya vyumba vinne kwa hizo pesa,” mwanamume aliyehudumu katika ofisi ya KANU wakati huo akanena. Aliongeza kwamba vijana katika ofisi za KANU enzi za utawala wa Rais Mstaafu Hayati Daniel Arap Moi walikuwa na nguvu nyingi na walikuwa wakiheshimiwa na kuogopwa mitaani. “Kijana alikuwa na uwezo wa kukukamata na kukupeleka kituoni cha polisi na kukushtaki. Isitoshe, hungekarabati kibanda cha mboga kabla hujafahamisha ofisi ya KANU wakati huo,” Bw Cosmas Mutiso akaongeza. Naomba unikome! KISANGA cha mapenzi kugeuka shubiri kati ya Gavana wa Machakos Alfred Mutua na Bi Lilian Nganga, kimechukua mkondo mpya huku Bi Nganga akimtaka Dkt Mutua akome kumng’ang’ania na aendelea na maisha yake. “Tulipokutana Windsor Golf and Country Club mnamo Septemba 22, 2021, tukiwa pamoja na marafiki zetu wawili na baada ya visa viwili vya uhalifu, nilimsihi tuachane kiutu uzima, kwa amani na nikamkumbusha kwamba hata hatukuwa tumeoana. Bw Mutua kwa hasira alinitaja kama adui wake nambari moja na kutishia kuniponda hadi niwe ‘majivu’. Aliapa kunipokonya kila kitu nilicho nacho na ninachomiliki. Tayari hayo yameanza kujitokeza kwa kuwa ameniagiza kumrejeshea pesa zote alizowahi kunipa au nilizowahi kutumia,” Bi Nganga alisimulia. Alieleza kuwa licha ya kukatiza uhusiano wa kimapenzi kati yao mapema Juni 2021, mkuu huyo wa Kaunti ya Machakos amekuwa akisema magazetini na mitandaoni kuwa wangali marafiki na waliachana kwa amani, akirejelea matamshi ya gavana huyo wiki mbili zilizopita. Bi Nganga sasa amemsihi Inspekta Mkuu wa Polisi, Hillary Mutyambai, na Mkurugenzi wa Mashtaka ya Umma, Noordin Haji, kuingilia kati akisema anahofia usalama wake. “Namsihi Inspekta Mkuu wa Polisi na Mkurugenzi wa Mashtaka ya Umma kuharakisha uchunguzi dhidi ya Mutua na kumshtaki kwa makosa aliyotekeleza kufikia sasa kabla ya kunidhuru pamoja na marafiki zangu,” akasema. Wahalifu mtandaoni kuchukuliwa hatua – Matiang’i WALE watakaoeneza habari za uongo na zinazochochea chuki mtandaoni sasa wataadhibiwa vikali. Hii ni baada ya serikali kuzindua Kamati ya Kitaifa ya Kupambana na uhalifu mtandaoni.Waziri wa Masuala ya Ndani, Fred Matiang’i akishirikiana na Waziri wa masuala ya Habari na Mawasiliano nchini, Joe Mucheru na Katibu katika Wizara ya Usalama na Masuala ya Ndani, Karanja Kibicho, jana Alhamisi walifanya uzinduzi huo katika Taasisi ya Kuboresha Mitaala ya Elimu ya KICD jijini Nairobi ili kupambana na uhalifu mtandaoni. “Kwa miaka mingi, watu wamekuwa wakikandamizwa mtandaoni. Maneno ya uongo na ya kuchochea chuki yanasambazwa mtandaoni. Wahalifu wengi hawajapata kuchukuliwa hatua. Lakini baada ya uzinduzi huu, tutawakamata bila huruma,” akasema Dkt Matiang’i. Kadhalika, alisema uzinduzi huo pia utawezesha ulinzi wa taarifa za kibinafsi za kampuni, kuwalinda watoto mtandaoni na nchi kwa jumla. Kamati hiyo inajumuisha wasimamizi kutoka wizara ya masuala ya ndani, Mawasiliano, wapelelezi wa makosa ya jinai, vitengo mbalimbali vya maafisa wa polisi na mahakama kuu. Aliitaka kamati hiyo itoe mafunzo kwa Tume ya Huduma za Mahakama kuhusiana na masuala ya mtandao na jinsi ya kuwaadhibu wahalifu hao. “Mahakama ni sehemu muhimu sana katika mpango huu wa kupambana na wahalifu mtandaoni. Ikiwa watapata mafunzo kuhusu mtandao, wataweza kuwahukumu wahalifu bila huruma. Tumepokea ujumbe kuwa kuna mhalifu ambaye ameachiliwa kwa dhamana mara nane,” akasema Matiang’i. ‘Mageuzi’ Kemsa yapata pingamizi JUMLA ya wafanyakazi 900 wa Mamlaka ya Usambazaji wa Dawa Nchini (KEMSA) wanakabiliwa na hatari ya kufutwa kazi katika mageuzi yanayolenga kuimarisha utendakazi wake baada ya kuzongwa na sakata ya ufisadi ya Sh7.8 bilioni. Hata hivyo, seneta wa Narok Ledama Ole Kina alipinga mpango huo akidai ni kinyume cha sheria. Anataka mpango huo usitishwe mara moja la sivyo awasilishe kesi kortini. Alhamisi, bodi ya mamlaka hiyo iliamuru wafanyakazi wa ngazi ya chini kufanya kazi kutoka nyumbani kwa mwezi mmoja ili kutoa nafasi kwa maafisa wakuu wa muda kuweka misingi ya mageuzi. Amri hiyo inaanza kutekelezwa leo Ijumaa. Kwenye taarifa kwa vyombo vya habari Mwenyekiti wa bodi hiyo Chao Mwadime alisema mchango wa wafanyakazi hao kwa Kemsa utafuatiliwa kwa kipindi cha siku 30. “Wasimamizi wa muda watafuatilia utendakazi wa wafanyakazi hao kwa kipindi kilichowekwa katika notisi hii. Ushauri nasaha na usaidizi hitajika wa kisaikolojia utatolewa kwa wafanyakazi wote,” Bi Mwadime akaongeza. Mwenyekiti huyo alisema kuwa mageuzi katika Kemsa yalipendekezwa na kamati maalum iliyoteuliwa na bodi yake kuchunguza changamoto zinazoikabili na hivyo kuizuia kutekeleza majukumu yake. “Katika ripoti yake iliyowasilishwa kwa bodi ya Kemsa, kamati hiyo ilibaini changamoto kadha zinazoizuia kutimiza mahitaji ya wateja wake. Mahitaji hayo ni kama vile dawa na bidhaa zingine za kimatibabu kwa serikali za kaunti na hospitali za rufaa,” akasema Bi Mwadime. Mwenyekiti huyo aliongeza kuwa hali hiyo imehatarisha maisha ya Wakenya na kuhujumu mpango wa Serikali wa Afya kwa Wote ifikapo mwaka wa 2022. “Kwa hivyo mageuzi haya yataweka msingi wa kufanikishwa kwa malengo ya Ajenda Nne Kuu za Maendeleo ya Serikali, hususan kufanikishwa kwa mipango ya Afya kwa Wote,” Bi Mwadime akaongeza. KEMSA iligonga vichwa vya habari mwaka jana kufuatia kufichuliwa kwa sakata ya ununuzi bidhaa za kutumika kama vita dhidi ya Covid-19 kinyume cha sheria na kwa bei ya juu kupita kiasi. Bidhaa hizo zilizojumuisha barakoa na magwanda ya kutumiwa na wahudumu wa afya kujikinga dhidi ya maambukizi (PPE) zilikuwa na thamani ya Sh7.8 bilioni. Bunge na asasi zingine zilizochunguza sakata hiyo ziligundua kuwa zabuni ya ununuzi wa bidhaa hizo ilitolewa bila idhini ya afisi husika katika Kemsa na Wizara ya Afya. Baadhi ya kampuni zilizopewa zabuni ya thamani ya mabilioni ya fedha hazikuwa zimehitimu wala kutimiza masharti ya sheria kuhusu ununuzi wa bidhaa za umma. Kufuatia sakata hiyo aliyekuwa Afisa Mkuu Mtendaji wa Kemsa Jonah Manjari alisimamishwa kazi, kwa muda, kwa tuhuma za kukiuka sheria wakati wa utoaji wa zabuni za ununuzi wa bidhaa hizo za kupambana na corona. Wengine waliosimamishwa kazi baada ya kunyoshewa kidole cha lawama katika sakata hiyo ni Mkurugenzi wa Idara ya Ununuzi Charles Juma na Mkurugenzi wa Huduma za Kibiashara Eliud Mureithi. Maafisa hao walisimamishwa kazi bodi ya zamani ya Kemsa iliyoongozwa na aliyekuwa Naibu Spika wa Seneti Kembi Gitura “ili kutoa nafasi kwa uchunguzi wa kina”. Lakini hadi wakati huu maafisa hao na wakuu wa kampuni zilizotajwa katika sakata hiyo hawajachukuliwa hatua zozote. Alhamisi, Bw Ole Kina alidai kuna njama ya kuiweka KEMSA chini ya usimamizi wa jeshi, hatua ambayo alisema ni kinyume cha sheria. “Sio haki wafanyakazi wa ngazi ya chini kufutwa kazi ili Kemsa iwekwe chini ya KDF ilhali maafisa wa waliohusika na sakata ya mabilioni ya fedha wangali wanapokea nusu ya mishahara yao,” akawaambia wanahabari katika majengo ya bunge. “Nitatetea wafanyakazi hawa kortini ikiwa bunge halitazima hatua hii inakiuka sheria na haki za kimsingi za wafanyakazi hawa,” akaongeza. Kamishna aamuru ukaguzi kuzuia bidhaa za magendo kutoka Tanzania KAMISHNA Mshirikishi wa eneo la Pwani , Bw John Elungata, ameamuru vikosi vyote vya usalama eneo hilo kuanzisha operesheni dhidi ya ulanguzi wa bidhaa za magendo kutoka Tanzania. Alishauri maafisa wa usalama na Mamlaka ya Ukusanyaji Ushuru Nchini (KRA), katika mpaka wa Kenya na Tanzania katika Kaunti ya Kwale, kukagua bidhaa kwa makini. Bw Elungata aliwataka maafisa wa idara ya forodha katika maeneo ya mpakani ya Vanga na Shimoni kuzuia wafanyabiashara walaghai kuingiza bidhaa nchini bila kulipia ushuru. “Ukaguzi wa kina wa bidhaa zinazoingizwa nchini kupitia eneo la mpakani kutaimarisha ukusanyaji wa mapato kwa manufaa ya uchumi wa nchi,” Bw Elungata akasema baada ya kutembelea kituo cha mpakani cha Lunga Lunga. Afisa huyo pia aliongoza mkutano wa usalama katika kituo hicho ambapo suala la bidhaa za magendo lilijadiliwa kwa kina. “Tunahitaji kuweka mikakati thabiti ya kudhibiti uovu huu wa uingizwaji wa bidhaa nchini na walaghai ambao hukwepa kulipa ushuru,” Bw Elungata akasema. Mbunge Lempurkel jela mwaka mmoja kavu MUSTAKABALI wa kisiasa wa aliyekuwa Mbunge wa Laikipia Kaskazini Mathew Lempurkel haujulikani baada ya kusukumwa jela mwaka mmoja bila faini kwa kumchapa na kumjeruhi mbunge Sarah Korere, miaka mitano iliyopita. Hakimu alisema ingawa mshtakiwa ni mkosaji wa mara ya kwanza, yeye ni kiongozi na mbunge wa zamani anayeelewa dhuluma dhidi ya wanawake na watoto haziruhusiwi kamwe. “Kwa vile unajua ukweli dhuluma dhidi ya wanawake na watoto haziruhusiwi kisheria, hii mahakama imekupata na hatia jinsi ulivyoshtakiwa,” alisema Bi Onkwani. Akaendelea, “Utatumikia kifungo cha mwaka mmoja bila faini.” Upande wa mashtaka uliwaita mashahidi 10 ikiwa ni pamoja na daktari wa idara ya polisi aliyethibitisha Bi Korere alijeruhiwa. Mnamo Septemba 8, mbunge huyo alikamatwa kutokana na kile mshirikishi wa shughuli za serikali ya kitaifa katika eneo la Rift Valley George Natembeya alisema ni mchango wa mbunge huyo katika kuendeleza visa vya ujangili katika Kaunti ya Laikipia. Washukiwa saba wa wizi wa simu za rununu wanaswa Thika POLISI mjini Thika mnamo Ijumaa waliwanasa watu saba ambao inadaiwa wamekuwa wakiiba simu za wakazi. Kamanda mkuu wa polisi katika Kaunti ya Kiambu Bw Ali Nuno, alieleza kuwa kwa muda wa miezi miwili mfululizo washukiwa hao wamewahangaisha wakazi wa Thika kwa kuwaibia simu zao. Alisema washukiwa hao walifikishwa mahakamani lakini mmoja wao pekee ndiye aliachiliwa kwa dhamana ya laki mbili. Akizungumza na wanahabari katika kitua cha polisi cha Thika, kamanda huyo wa polisi alisema wamiliki watatu wa simu hizo zilizoibwa walifika katika kituo cha polisi cha Thika na kutambua simu zao zilizoibwa hivi majuzi. Aliwataja washukiwa hao kama hatari kwa usalama kwa sababu walikuwa wakitumia gari na pikipiki wanapotekeleza uhalifu huo. Alisema uchunguzi wao unaonyesha wanatekeleza wizi huo asubuhi wananchi wakielekea kazini na jioni wanapotoka katika sehemu zao za kazi. “Washukiwa hao baada ya kuiba simu wakiwa kwenye pikipiki, hurusha ndani ya gari simu hizo halafu linatoka kwa kasi huku nao wakilifuata kwa nyuma,” alifafanua kamanda huyo wa polisi. “Kwa wakati huu mimi ndiye katibu mkuu wa Knut na nimepewa nguvu na walimu kujadili na kuzungumza kwa niaba yao, hivyo mtu mwingine yeyote anayedai kuzungumza kwa niaba ya walimu anafaa kufahamu kuwa hatafaulu,” alisema Bw Oyuu. Serikali imeshindwa kukabili ukame – Ripoti SERIKALI imefeli kudhibiti majanga kama vile ukame licha ya kuelekeza mabilioni ya fedha katika mipango ya kupambana na makali yake, ripoti mpya imeonyesha. Ripoti hiyo iliyoandaliwa na Mkaguzi Mkuu wa Hesabu za Serikali Nancy Gathungu ilisema licha ya Sh25 bilioni kutumika katika mipango ya kupambana na ukame tangu 2015, janga hilo bado linasababisha vifo na uharibifu wa mali. Ukame ambao sasa unashuhudiwa katika maeneo ya kaskazini mwa Kenya umesalia kuwa chanzo cha changamoto zinazowasibu wakazi katika maeneo hayo. Kufikia sasa, jumla ya kaunti 23 nchini zinaathiriwa na makali ya ukame na ambako wakazi wanahitaji msaada wa chakula na lishe kwa mifugo. Nazo nyingine ni; Garissa, Isiolo, Kitui, Mandera, Marsabit, Samburu, Turkana, Tana River na Wajir huku kaunti za Narok, Embu na Nyeri zikikabiliwa na hatari ndogo ya kuathirika na ukame. Katika ripoti hiyo kuhusu juhudi za kudhibiti ukame nchini kati ya 2015 na 2020, Bi Gathungu anasema hakujakuwa na ushirikishi mwafaka kati ya Serikali Kuu na serikali za kaunti katika mchakato huo.] “Vile vile, hakujakuwa na ushirikiano mzuri kati ya ngazi hizi za serikali na mashirika yasiyokuwa ya serikali katika vita dhidi ya makali ya ukame,” anaeleza katika ripoti hiyo. “Kwa hivyo, kushindwa kwa serikali katika kushughulikia mapungufu haya kumefanya hali kuwa mbaya zaidi,” Bi Gathungu anaongeza. Serikali, kulingana na ripoti hiyo, kwa miaka mingi imefeli kutunga sheria na sera za kuimarisha mpango wa kukabiliana na ukame. “Vile vile, serikali imefeli kushirikisha jamii athirika katika jitihada za kusaka suluhu la kudumu kwa changamoto hili na kufanya hali kuwa mbaya zaidi,” ripoti hiyo inaongeza. Hii ndio maana jamii katika maeneo yaliyoathirika zaidi hayajapata afueni licha miradi mingine iliyoanzishwa kudhibiti hali hiyo. “Inasikitisha kuwa baadhi ya miradi hiyo kama vile ujenzi wa mabwawa na visima, haijakamilika au imefeli kuanzishwa kutokana na ufisadi na utepetevu miongoni mwa maafisa wa serikali. Baadhi ya miradi ilisambaratika kutokana wizi wa fedha zilizotengwa kuifanikisha,” ripoti hiyo inaongeza. Uchunguzi huo uliendeshwa kufuatia malalamishi kutoka kwa umma kuhusu jinsi serikali inavyoshughulikia janga la ukame. Malalamishi hayo yaliwasilishwa kupitia bungeni na ripoti mbalimbali katika vyombo vya habari. Jaji huyo alisema mswada wa kumtimua Bw Nkaduda haukutimiza lengo la kumuondoa ofisini kulingana na sheria ya serikali za kaunti kwa kuwa haikuwa umeungwa na thuluthi moja ya madiwani wa bunge hilo la kaunti. “Hii ilikuwa ni ukiukaji mkubwa wa haki ya mlalamishi ya kujitetea. Hakuna aliyepinga kuwa mlalamishi alikuwa mgonjwa ilivyodhihirishwa kwa kamati ya mawakili wake,” alisema Jaji Ongaya. Jaji Ongaya pia alisema kutimuliwa kwa spika huyo kulifanywa kwa kupuuza haki yake ya kujitetea kwa hivyo mchakato wote ulikuwa na dosari. Bw Nkaduda alikuwa amelalamika kuwa mchakato haukusimamiwa na diwani aliyechaguliwa kwa mujibu wa sehemu 9(4) ya Sheria ya Serikali za Kaunti na hatua ya kamati ya kuwasilisha ripoti kwa bunge la kaunti ilikuwa kudharau mahakama na ilikiuka sheria. Spika huyo alishtaki bunge la Kaunti, karani wa bunge hilo na madiwani watatu pia wa bunge hilo. Alisema bunge la Kaunti, likifahamu kuwa mapendekezo yake yakitekelezwa yangefanya aondolewe kutoka ofisi ya umma, halikumpa ilani kumweleza aina na sababu za kuchukuliwa hatua ya nidhamu dhidi yake. Bw Nkaduda alisema kwamba kamati ya bunge la kaunti ilikuwa njama iliyopangwa kumtimua kutoka ofisini bila kufuatia mchakato unaostahili kisheria. Kwa upande wake, bunge la kaunti lilisema kwamba lilimsikiliza aliyewasilisha mswada wa kumtimua na baada ya kufanya uchunguzi likampata spika na hatia ya kukosa nidhamu ilivyoelezwa. Bunge hilo la kaunti lilisema kwamba lilijadili mswada wa kumuondoa ofisini kwa kuzingatia ripoti ya kamati. Wachungaji wapendekeza adhabu ya kiboko irejeshwe shuleni WACHUNGAJI wa kidini wa Evangelical and Indigenous Christian Churches of Kenya (FEICCK) kutoka Kiambu na Nairobi, wametoa wito serikali ichukue hatua kali kwa wanafunzi wanaochoma mabweni shuleni. Wakiongozwa na Askofu Mkuu wa Glory Outreach Assembly (GOA) wa Kahawa Wendani, Bw David Munyiri, wachungaji hao walipendekeza kuwa serikali iruhusu adhabu ya kiboko shuleni ili wanafunzi waweze kupata funzo kutoka kwa kichapo. “Tunajua wengi hawatapenda msimamo huo lakini ni sharti amri ya kudumu itekelezwe kwa wanafunzi hao,” alisema Bw Munyiri. Aliwashauri wazazi wawe mstari wa mbele kuwashauri wana wao kabla ya kupeleka matakwa ya nidhamu kushughulikiwa na mwalimu. Alieleza kuwa malimbikizo ya ratiba ya masomo, maswala ya ugonjwa wa Covid- 19, na kukaribia kwa mtihani, ni baadhi ya mambo yanayowatia wanafunzi kiwewe, akisema serikali iingilie kati kwa haraka. Alieleza kuwa kama wachungaji, wanajiandaa kuzuru shule kadha kwa lengo la kuwahamasisha kuhusu kudumisha nidhamu na kujali maisha yao ya baadaye. Kiongozi wa kijeshi Guinea aapishwa kuwa rais wa mpito KIONGOZI wa kijeshi nchini Guinea Mamadi Doumbouya Ijumaa aliapishwa kuwa Rais wa mpito nchini humo baada ya kung’olewa mamlakani kwa Rais Alpha Conde. Sherehe ya kuapishwa kwake ilifanyika katika Kasri ya Mohamed VI jijini Conakry na haikuhudhuriwa na viongozi wa mataifa ya Afrika Magharibi.Mwezi jana, marais wa mataifa wanachama wa Jumuiya ya Uchumi ya Afrika Magharibi (ECOWAS) waliwawekea viongozi hao wa kijeshi pamoja na jamaa zao. Katika kipindi cha mwaka mmoja uliopita, kumtokea mapinduzi manne ya kijeshi katika mataifa ya Magharibi na Kati mwa Afrika. Misukosuko ya kisiasa imechangia mataifa ya ukanda huo wa Afrika kutumbukia katika mapinduzi ya kijeshi na kusababishia raia ufukara. Hii ni licha ya kwamba eneo hilo lina utajiri mkubwa wa rasilimali haswa madini. Huku akiwa amevalia sare za kijeshi, kofia nyekundu na miwano, Kanali Doumbouya aliinua mkono na kula kiapo. “Ninatambua wajibu mkubwa ambao umewekwa kwangu,” akasema katika hotuba fupili. Doumbouya aliahidi kusimamia kipindi cha mpito ambacho kitajumuisha kuandikiwa kwa katiba mpya, kupambana na ufisadi, mageuzi ya sheria za uchaguzi na utayarishaji wa uchaguzi mkuu ulio huru Mwanajeshi huyo alisema kuwa wanachama wa serikali yake ya mpito watazuiwa kuwania nyadhifa za uongozi katika uchaguzi mku ujao. Hata hivyo, hakudokeza ni lini uchaguzi huo utafanyika. Hata hivyo, Doumbouya alisema tarehe ya uchaguzi huo itaaamuliwa na Baraza la Kitaifa la Mpito lenye wanachama 81. Viongozi wa kijeshi wanasema walimwondoa mamlakani Conde kutokana na malalamishi ya wananchi kutokana na kukithiri kwa umasikini, ufisadi na uongozi mbaya nchini humo. Tumewafaa wateja wetu wakati wa corona – Safaricom Hii ni kwa kuanzisha ofa mbalimbali ili kurahisisha mawasiliano na maendeleo ya kazi na mabiashara. Huduma za tunukiwa kwa mfano ziliwapa watu fursa ya kuendelea kushirikiana na wenzao. Hii ilikuwa kwa kuchagua ofa ya tunukiwa data au tunukiwa ujumbe mfupi au tunukiwa saa za kubonga. Sababu serikali iliamuru shule zote kufungwa, Safaricom ilihakikisha wanafunzi wamepata elimu hata wakiwa manyumbani. Hii ilikuwa kupitia ushirikiano wa Safaricom na Longhorn, Viusasa Elimu, Shupavu-Eneza na Taasisi ya Ukuzaji Mitaala nchini (KICD). “Vile vile, wanafunzi ambao walitaka kupata maarifa kuhusu masomo ya Sayansi, Teknolojia, Injinia na Hisabati (STEM), waliwezeshwa kukikata kiu chao cha masomo kupitia ujumbe mfupi. Hii iliwezeshwa na ushirikiano wa Safaricom na UNESCO pamoja na Eneza Shupavu 291 Solution,” ripoti hiyo ikaonyesha. Hali kadhalika, malipo ya kutoa au kutuma pesa chini ya Sh1,000 iliondolewa mpaka Disemba 31st mwaka jana huku wateja 105,604 waliokuwa na tili amilifu ya M-pesa wakipata Sh200 milioni za kuwasaidia kununua viyeyushi. “Safaricom ilianzisha Bonga for Good. Mradi huu uliwawezesha wateja kutumia pointi zao za Bonga na kulipia bidhaa au hata kuzipatiana kwa wenzao. Hivi sasa huduma hii ni ya kudumu na wateja wanaweza kuzilipia bidhaa zao kwa kutumia pointi za bonga katika kila tili ya Buy Goods nchini,” Safaricom ikaandika. BENSON MATHEKA: TSC iwe na uwazi na usawa katika mpango wa mafunzo Mafunzo ambayo Tume ya Huduma ya Walimu (TSC) imeagiza walimu kuanza ili kukuza taaluma yao yamegubikwa na usiri na utata mkubwa ambao unaweza kuathiri taaluma hiyo na sekta ya elimu kwa jumla. Ingawa kila sekta huwa na mpango wa kukuza wataalamu wake kupitia mafunzo kuhusiana na masuala ibuka, unapaswa kuwa na uwazi, mashauriano na uadilifu katika hatua hiyo. Taaluma kama uanasheria, udaktari na uhandisi zina mpango wa mafunzo endelevu kwa wanachama wake ambao hufanyika kwa uwazi. Mafunzo hayo hufanikishwa na vyama au mashirika ya kudhibiti taaluma hizo na huwa ni ya lazima kwa wanachama chini ya taratibu zilizokubaliwa. Inashangaza basi, mpango wa kuwapa walimu mafunzo unabuniwa na mwajiri wao ambaye amewapa masharti makali kutimiza bila kushauriana na walimu moja kwa moja au kupitia vyama vinavyowawakilisha. Japo TSC inaweza kuwa na nia nzuri kwa kuanzisha mpango huo, kuteua vyuo vikuu vitatu pekee miongoni mwa 20 vilivyoidhinishwa ni kuonyesha ukosefu wa usawa na uwazi. Kulingana na tume hiyo, ni vyuo vikuu vya Riara, Mt Kenya na Kenyatta vilivyoteuliwa kutoa mafunzo yatakayogharimu walimu zaidi ya Sh2 bilioni kwa mwaka. Riara na Mt Kenya ni vyuo vikuu vya kibinafsi na inashangaza kwa nini vile vya umma vilivyo maeneo tofauti nchini viliachwa nje ya mpango huo. Kuna kesi kortini kuhusu suala hili na TSC inafaa kufafanua zaidi kuhusu mpango huo ili isionekane kuhujumu na kuwanyanyasa walimu wakati ambao wanahitajika kuwa shuleni kutekeleza mtaala mpya wa elimu. Kinachoashiria kuwa mpango huo haukufanywa kwa uwazi ni kukashifiwa na wabunge ambao wanapaswa kupiga darubini utendakazi wa idara na mashirika ya serikali. Tume hiyo imelaumiwa mara sio moja kwa kuhujumu na kugawanya viongozi wa vyama vya wafanyakazi, kuhamisha walimu kutoka kaunti wanazotoka na kuweka kandarasi za utendakazi ambazo walimu hutia saini kila mwaka hasa walimu wakuu. CHARLES WASONGA: SGR kuelekea Malaba itapiga jeki biashara TANGAZO la Shirika la Reli nchini (KRC) kwamba huduma za treni kati ya Mombasa na miji ya Kisumu na Malaba zitaaza tena Novemba mwaka huu ni habari njema kwa wafanyabiashara wa humu nchini. Vilevile, kurejeshwa kwa huduma hizo za uchukuzi wa bidhaa na abiria kutachochea ukuaji wa uchumi ambao umeathiriwa pakubwa na makali ya Covid-19, miongoni mwa changamoto nyinginezo. Mkurugenzi Mtendaji wa KRC, Philip Mainga wiki jana alisema kuwa huduma hiyo itafanikishwa baada ya kukamilika kwa ujenzi wa reli inayounganisha reli ya kisasa (SGR) katika eneo la Mai Mahiu na reli ya zamani katika eneo la Longonot karibu na mji wa Naivasha. Afisa huyo aliambia wabunge wanachama wa Kamati ya Fedha kwamba ujenzi wa reli hiyo mpya uligharimu Sh3.5 bilioni. Mradi wa ukarabati wa reli ya zamani kutoka Naivasha hadi mji wa Malaba ulioko katika mpaka wa Kenya na Uganda na laini ya kutoka Nakuru hadi Kisumu uligharimu jumla ya Sh3.8 bilioni. Kwa hivyo, kwa kutumia Sh7.3 bilioni pekee, shirika la KRC litawezesha uchukuzi wa bidhaa na abiria kutoka Mombasa hadi taifa jirani la Uganda, kupitia mji wa Malaba, kwa gharama nafuu. Aidha, mizigo kutoka Mombasa itasafirishwa hadi Kisumu kisha ipakiwe kwa meli katika bandari mpya ya Kisumu na kusafirishwa hadi Uganda. Ukarabati wa bandari hiyo uligharimu Sh3.2 bilioni.Hii itaimarisha biashara kati ya Kenya na mataifa jirani ya Uganda, Jamhuri ya Kidemokrasia ya Congo (DRC) na Rwanda ambayo hayajapakana na bahari. Kwa mfano, kulingana na takwimu za hivi punde zilizotolewa na Shirika la Kitaifa la Takwimu (KNBS) Kenya iliuza bidhaa za Sh24.04 bilioni kati ya Mei na Juni mwaka huu. Hii ni mbali na mapato kutoka kwa bidhaa zilizouzwa Uganda, ikiwemo mafuta, ambayo hutua katika bandari ya Mombasa na kusafirishwa kwa barabara hadi Uganda. Hivi majuzi, Rais wa DRC, Felix Tshisekedi alizuru nchini na kutia saini mkataba wa kibiashara wa thamani ya Sh92 bilioni kwa mwaka kati ya nchi yake na Kenya. Kwa hivyo, sasa ni wajibu wa Kenya kupalilia uhusiano mzuri wa kidiplomasia na mataifa haya jirani ili iweze kufaidika kibiashara. Kunawiri kwa biashara kati ya Kenya na mataifa haya bila shaka kutaliletea taifa hili mapato yatakayoliwezesha kupunguza zigo la madeni linayodaiwa na mataifa ya nje hasa China. Kufufuliwa kwa shughuli za uchukuzi kwa reli kati ya Mombasa na miji ya Kisumu na Malaba pia kutawezesha mradi wa SGR kuvuna faida kubwa, hususan, kupitia usafiirishaji wa mizigo hadi maeneo ya bara na mataifa jirani. Tangu kuzinduliwa kwa huduma za uchukuzi wa bidhaa kupitia reli hiyo mpya, mapato kutokana na uchukuzi wa mizigo imekuwa finyu zaidi hali iliyotilia shaka faida ya mradi huo wa SGR uliogharimu Sh347 bilioni.Aidha, laini kutoka Nairobi hadi Mai Mahiu iligharimu Sh150 bilioni, pesa ambazo zilikopwa kutoka serikali ya China.I sitoshe, kurejelewa kwa safari za treni kutoka Nakuru hadi Kisumu na hatimaye Butere kutaimarisha biashara katika miji ya Molo, Elburgon, Londiani, Koru, Muhoroni na Chemelil ambayo ilififia baada ya kusitishwa kwa huduma hizo miaka 15 iliyopita.Changamoto sasa ni kwa serikali na shirika la KRC kuhakikisha inatoa huduma bora na za kutegemewa na wateja. Mkenya azuiliwa Uhispania kwa kugeuka mla watu Inadaiwa vilevile mshukiwa alijaribu kumnyofoa mhasiriwa viungo vyake vya ndani mbele ya binti yake mwenye umri wa miaka sita. Mwanamke huyo mwenye umri wa miaka ya 45, alikamatwa kuhusiana na mashtaka ya jaribio la kutekeleza mauaji. Polisi wa Uhispania walisema mshukiwa alidaiwa kumshambulia mhasiriwa wake ambaye ni raia wa Congo, katika chumba kimoja kwenye mji wa kusini wa Seville kwa sababu aliamini “amepagawa.” Maafisa walipata mshambulizi huyo akiwa juu ya mwanamke mwenzake baada ya kufika upesi chumbani humo kufuatia simu walizopigiwa na majirani waliojawa na hofu. Kulingana na gazeti moja nchini humo, Diario de Sevilla, mwanamke huyo Mkenya alidaiwa kujaribu kumtoa mhasiriwa wake viungo vyake vya ndani kwa kutumia jiwe alilokuwa amemshambulia nalo kwa kuliingiza kwa nguvu katika sehemu yake ya kuendea haja kubwa. KDF wajengea Waboni shule ya bweni WANAJESHI wa Kenya (KDF) wanaoendeleza operesheni ya usalama kwenye msitu wa Boni, Kaunti ya Lamu wamekabidhi shule ya kwanza ya msingi ya bweni kwa jamii ya Waboni wanaoishi eneo hilo. Shule hiyo iliyo katika kijiji cha Mangai ni ya mseto na ina ukubwa wa kusajili karibu wanafunzi 400 kwa wakati mmoja. Shule hiyo imekuwa ikijengwa na kikosi cha KDF kinachoshughulika na masuala ya ujenzi na miundomsingi tangu Juni mwaka huu. Akizungumza wakati wa hafla ya kukabidhi majengo hayo yaliyojumuisha madarasa manane na mabweni mawili, Kamanda Msimamizi wa Operesheni Amani Boni, Kanali Meshack Kishoyian aliwasihi wakazi wa jamii ya Boni kutumia nafasi hiyo kutia fora masomoni. Wakati huo huo, Bw Kishoyian alikabidhi majengo mawili mengine ya wanafunzi kusomea kwenye shule ya Bodhei Junction ambayo pia iko ndani ya msitu wa Boni. Jumla ya shule sita hupatikana ndani ya msitu huo ulioko Lamu Mashariki. Shule hizo hata hivyo zimekuwa zikihudumia wanafunzi wa chekechea hadi darasa la nne pekee ilhali wale wa madarasa ya juu wakilazimika kusafirishwa hadi shule ya msingi ya bweni ya Mokowe Arid Zone iliyoko Lamu Magharibi. Mwalimu Mkuu wa Shule ya Mangai, Khamis Mwaleso alisema furaha yake ni kuona wanafunzi wakisoma na kumaliza masomo yao ya msingi wakiwa shule moja badala ya kuhamishwahamishwa kwenye shule za mbali kila wanapofikia madarasa ya juu. Mwalimu Mkuu wa Shule ya Msingi ya Bodhei Junction, Mohamed Menya, alisema kuimarishwa kwa usalama na miundomsingi kwenye shule za msitu wa Boni kumewasukuma walimu wengi kuwa na ari ya kufunza kwenye shule hizo. Kwa upande wake aidha, Mkurugenzi wa TSC kaunti ya Lamu, Riziki Daido alisema mipango tayari inaendelea katika ofisi yake kuona kwamba idadi ya walimu wanohudumu kwenye shule za msitu wa Boni inaongezwa. Wito mashirika yashirikiane kueneza bayoteknolojia nchini Kongamano la Mawasiliano ya Bayosayansi Afrika (ABBC2021) limerai washikadau kutoka mashirika ya umma na ya kibinafsi yaungane ili uwezo wa Kenya kupitia bayoteknolojia uimarike. Kongamano hilo ambalo hufanyika kila baada ya miaka miwili, lilifanywa katika hoteli ya Nairobi Sports Club kwa siku tano. Washikadau waliwaomba wanasayansi, wakulima, wanahabari, maajenti kutoka serikali na wanaotengeneza sera za umma kushirikiana katika kueleza umma kuhusu bayosayansi. Teknolojia hii ya kubadilisha jeni huwapa wanasayansi uwezo wa kubadili chembechembe za DNA za viumbe ili hali zao ziboreke. Hivi sasa utafiti wa kubadili jeni za mihogo unaendelea nchini Kenya. Mafanikio ya utafiti huu yalionekana miaka miwili iliyopita wakati Kenya iliidhinisha pamba ya bayoteknolojia (BT.) Prof Darington Oyugi, mkurugenzi mkuu katika Mamlaka ya Kitaifa ya Usalama wa Viumbe aliwarai wakuu katika nchi za Afrika kuharakisha kanuni mahususi zinazoangazia mabadiliko ya kijeni ili Kenya iweze kuongoza nchi zingine. Mratibu wa PBS barani Afrika, Bw John Komen, alisherehekea jinsi serikali za Afrika zimejitahidi katika kuhakikisha kuwa sera za ukulima zinaleta mabadiliko katika nchi hizo. “Serikali hizi za Afrika zimesaidia nchi hizo kukua kiuchumi, huku nafasi za ajira zikiongezeka na uchumi wa kilimo kukua. Hii imesaidia uvumbuzi wa ukulima unaotumia bayoteknolojia kukumbatiwa,” akaeleza Bw Komen. Serikali yaanza kujenga barabara ya lami kuinua hadhi ya mji wa Othaya Serikali kupitia Mamlaka ya Ujenzi wa Barabara za Mijini (KURA) imeanza kujenga barabara ya kilomita 12 katika mji wa Othaya. KURA inanuia kuweka lami, mabomba ya kutoa maji na njia za usafiri kwa waendeshaji basikeli na wanaotembea kwa miguu. Kulingana na KURA, mradi huo unanuia kuinua hadhi ya mji wa Othaya na kuufanya umakinikie kibiashara. “Barabara hii ina jumla ya barabara sita ambazo zitapitia katika maeneo mbalimbali kama kanisa la Katoliki la Birithia katika barabara ya Gachame, barabara iliyopendekezwa ya KMTC, barabara ya Gatugi- Sewarage-Karima, kituo cha ununuzi cha Kwa Ngechu-Gatugi, shule ya upili ya wasichana ya Othaya na hospitali ya Othaya level 6 na level 4,” ikasema taarifa iliyotumwa kwa vyombo vya habari Ijumaa. Bi Doreen Kirima, mhandisi anayesimamia mradi huo, aliwashukuru wakazi kwa eneo hilo kwa kuwaunga mkono wajenzi hivi kuhakikisha kuwa mradi huo unatekelezeka kwa urahisi. Isitoshe Bi Kirima alieleza umuhimu ambao barabara hiyo italeta pindi tu itakapomalizika. “Barabara hizo zinajengwa ndani ya mji wa Othaya zitasaidia pakubwa wakaazi kupata kwa urahisi sana huduma katika shule, hospitali na sokoni,” akasema. Mradi huu ambao umedhaminiwa na serikali utachukua jumla ya miaka miwili ili uweze kukamilika na utatumia Sh474,712,844.76 milioni. Kampuni ya Benisa ndiyo iliyopewa kandarasi ya ujenzi huo na ilianza kujenga barabara hiyo mwaka jana. Pindi tu mradi huu utakapomalizika, wakaazi wataweza kusafirisha mazao yao kwa urahisi na kupunguza muda wa kusafiri na pia kupokea huduma mbalimbali kwa urahisi. Kazi hii ya ujenzi inaambatana na utekelezwaji wa Ruwaza ya 2030 na Ajenda Nne Kuu. Wenye jinsia mbili walia kubaguliwa wakisaka huduma WATU wenye jinsia mbili nchini wanataka mageuzi yatakayohakikisha uhuru wao na haki zao za kimsingi zinalindwa. Kundi la watu hao linasema hakuna usawa wowote baina yao na watu wa kawaida, hasa wanapotafuta huduma za serikali. Wamesema tatizo kuu linalowakumba ni unyanyapaa dhidi yao pale raia wanapogundua wana maumbile tatanishi.Kwa kuwa mtu hachagui atakavyoumbwa, wameomba hamasisho za kina kufanywa ili kuelimisha umma kuhusu hali zao kuwavumilia. Mtu mwenye jinsia mbili kulingana na ripoti ya jopokazi kuhusu sera, uhalisia na mageuzi katika taasisi za utawala ni yule asiyejulikana ikiwa yeye ni mke au mume. Mara nyingi ana viungo vyote vya siri japo kiungo kimoja huonekana kuwa na nguvu kuliko kingine.Kulingana na takwimu za sensa ya kitaifa ya mwaka 2019, Kenya ina jumla ya watu 1,524 ambao wana jinsia mbili. Kaunti ya Kisii ina jumla ya 38 ya watu hao, huku ikiorodheshwa katika nafasi ya saba kitaifa. Sensa hiyo ilifanya Kenya kuwa taifa la kwanza kabisa barani Afrika kuwahi kukusanya deta za watu wenye jinsia mbili pia. Miongoni mwa hitaji walilosema linawakera mno ni ukosefu wa kutambua kuwa kunayo jinsia ya tatu katika fomu za kutafuta vyeti vya kuzaliwa kwa watoto waliozaliwa na maumbile hayo tata.Ubaguzi mwingine waliolalamikia ni katika elimu na wanapotaka kuchukua mikopo ambayo wanasema huwawia vigumu kupata kutokana na maumbile yao. Ngilu aweka ushirika na NHIF kuwezesha familia 200,000 za mapato ya chini kugharimia matibabu SERIKALI ya Kaunti ya Kitui imeanza kusajili zaidi ya familia 200,000 kwenye Mpango wa Afya kwa Wote (UHC) kama njia ya kuhakikisha wana bima ya kugharimia matibabu na kuwaepushia gharama kubwa wanapougua. Gavana wa Kitui Charity Ngilu jana alizindua mpango huo wa afya ambao utahakikisha hata familia maskini inajivunia bima ya matibabu. Hii itasaidia hasa wakati huu baadhi ya hospitali zimekuwa zikiwazuilia wagonjwa wanaoshindwa kulipia gharama ya matibabu. Tayari familia maskini 85,000 kutoka wadi zote 40 zimetambuliwa na zitanufaika na mpango huo ambao Gavana Ngilu aliufikia kwa ushirikiano na Hazina ya Kitaifa ya Bima ya Afya (NHIF). Tayari baadhi ya familia za Kaunti ya Kitui zimekuwa zikinufaika na Bima iliyoanzishwa na Bi Ngilu maarufu kama (KCHIC) ambayo inawawezesha kupata matibabu nafuu katika hospitali ya kaunti hiyo. Ingawa hivyo, kupitia huu ushirikiano na NHIF, kaunti sasa itawalipia Sh3,000 kila mwaka ambazo ni nusu za pesa wanazostahili kulipa. ‘Tumekuwa tukitumia bima ya KCHIC ambayo imehakikisha kuwa wakazi wa kaunti ya Kitui wanapokea matibabu kwenye hospitali za kaunti zetu. Kupitia ushirikiano na NHIF sasa watatumia hospitali na vituo vya kiafya zaidi ya 8,000 kote nchini,’ akasema Bi Ngilu. KDF kusaidia kukabiliana na ukame MAAFISA wa jeshi la ulinzi nchini (KDF) watashiriki katika mipango ya kukabiliana na makali ya ukame kwa kuchimba visima na kusafirisha maji katika kaunti zinazoathirika na janga hilo. Waziri wa Ulinzi, Eugene Wamalwa, alisema kando na usambazaji wa chakula cha msaada kwa wakazi katika kaunti zilizoathirika, hatua hii itazuia vifo vya watu na mifugo. Alisema hayo Ijumaa alipozuru eneo la Chemoril katika kaunti ndogo ya Tiaty kuongoza shughuli za usambazaji wa chakula cha msaada. Bw Wamalwa aliongeza kuwa serikali imetenga Sh2 bilioni kufadhili mipango ya kukabiliana na makali ya ukame ambayo ilitangazwa na Rais Uhuru Kenyatta kuwa janga la kitaifa. “Hata hivyo, suluhu la kudumu kwa changamoto hii ni kuhakikisha kuwa miradi ya uzalishaji chakula inaanzishwa katika maeneo yanayokabiliwa na hatari ya kukumbwa na ukame kila mwaka. Hii itahakikisha kuwa miradi ya kilimo cha unyunyiziaji inaanzishwa katika maeneo hayo. Jamii za wafugaji katika maeneo hayo zinafaa kusaidiwa zikumbatie kilimo cha mimea ya vyakula,” akasema Bw Wamalwa. Aliongeza kuwa serikali pia itaendeleza mpango wa kununua mifugo walioathiriwa na ukame ili kuwakinga kutokana na hasara kutokana na ukosefu wa lishe. “Ufugaji ni kitega uchumi kikuu kwa jamii za wafugaji na serikali imejitolea kuhakikisha kuwa wafugaji hawa hawapati hasara baada ya mifugo wao kufa kwa kukosa maji na lishe. Chini ya mpango huu, wafugaji watauza mifugo wao kwa serikali nyakati za ukame kisha kununua mifugo wengine msimu wa mvua ukianza,” Bw Wamalwa akaongeza. Waziri aliongeza kuwa serikali kuu inaendeleza mpango wa kutoa fedha kwa familia zilizoathirika na ukame ili ziweze kujikimu. “Kando na chakula cha msaada, tunapaswa kuwezesha maeneo kame kujitosheleza kwa vyakula badala ya kutoa misaada kila mwaka. Hatua hii pia itazuia mpango wa sasa ambapo tunatoa msaada ya Sh5,400 kwa kila familia katika kaunti zilizoathirika na ukame,” Bw Wamalwa akaeleza. Alisema kaunti kame kama vile Garissa, Tana River, Samburu na Isiolo tayari zimefaidi kutoka na mpango wa utoaji fedha za kujikimu kwa familia. Mbunge wa Tiaty William Kamket hata hivyo alilalamika kuwa Kaunti ya Baringo ni mojawapo ya zile zilizoathirika na ukame lakini haijajumuishwa katika orodha ya kaunti zinazopewa fedha za kujikimu. “Baringo pia inafaa kujumuishwa katika mpango huu wa utoaji Sh5,400 kila mwezi kwa kila familia. Maelfu ya wakazi hapa wameathirika na ukame,” akaeleza. Kobia ataka maafisa waadilifu NGEC WAZIRI wa Utumishi wa Umma, Jinsia, Miradi Maalum na Masuala ya Wazee, Prof Margaret Kobia ametoa wito kwa jopo la watu saba lililoteuliwa kuwapiga msasa wanaosaka kazi ya kuwa Makamishina wa Tume ya Kitaifa ya Usawa wa Jinsia (NGEC) wahakikishe wanaoteuliwa ni watu wenye maadili na waliodhihirisha uongozi bora. Unywaji pombe unachangia matatizo ya akili – Nacada Prof Mabel Imbuga, ambaye ni mwenyekiti wa bodi ya Mamlaka la Kitaifa ya Kupambana na Mihadarati Nchini (Nacada) aliwaonya Wakenya dhidi ya unywaji wa pombe na matumizi ya mihadarati ambayo yanachangia maradhi ya akili. Prof Imbuga alisema Wakenya wanafaa kuangalia afya yao. “Wakenya wanafaa kususia pombe na utumizi wa mihadarati ambayo inachangia maradhi ya akili. Waachane na pombe na mihadarati kabisa, ni hatari. Kama unashindwa kupambana na uraibu huo unaweza kupata matibabu katika vituo vya Nacada,” alisema Prof Imbuga. Akiongea huko Mombasa kwenye mkutano wa Nacada, Prof Imbuga alisema Nacada itahakikisha kuna vituo vya kurekebishia tabia na kumpambana na uraibu sugu wa mihadarati katika kila kaunti. Naye afisa mkuu wa Nacada Bw Victor Okioma alisema serikali itapambana na ulanguzi wa mihadarati nchini.Alisema visa vya matitizo ya akili vimeongezeka nchini kufuatia uraibu sugu wa mihadarati hasa sehemu za pwani. “Sehemu ya Pwani imeathirika pakubwa na janga la mihadarati ambayo imechangia watu kupatia maradhi ya akili hasa vijana,” alisema Bw Okiama. Aliongeza kuwa Rais Uhuru Kenyatta aliamrisha kupanuliwa kwa kituo cha wagonjwa wa akili cha Mathari jijini Nairobi kukabiliana na wagongwa wengi wanaokabiliwa na hali hiyo. Mshirikishi wa eneo la Pwani John Elungata aliwataka wazazi kulinda watoto wao wasiingie kwenye uraibu huo. Matumaini tele kiwanda cha sukari kianze kunguruma tena KIWANDA cha sukari cha Mumias ambacho hakijakuwa kikihudumu kwa muda wa miaka mitatu baada ya kuporomoka, huenda kikaanza kusaga sukari hivi karibuni kwa kuwa mchakato wa kukikodisha kwa mwekezaji unakaribia kuanza. Tangu Septemba, 2019, kiwanda hicho kimekuwa chini ya urasimu wa benki ya KCB ambayo ilijukumika zaidi kulinda rasilimali zake na kufufua operesheni zake. Meneja wa KCB P.V. Ramana Rao alianzisha mchakato wa kukodisha kiwanda hicho ila shughuli hiyo ikaingiliwa na wanasiasa wakiongozwa na Seneta wa Kakamega Cleophas Malala aliyedai kuwa mchakato wa kumpata mwekezaji mpya haukuwa na uwazi. Kutokana na malalamishi ya Bw Malala, Kamati ya Seneti kuhusu Kilimo iliamuru kuwa mchakato huo uanze upya tena kwa njia ya uwazi. Isitoshe kulikuwa na kesi mahakamani iliyowasilishwa na Chama cha Ushirika cha Gakwamba ambacho kilitaka meneja huyo wa KCB asikubaliwe kuchapisha matangazo ya tenda. Katibu wa Muungano wa Wafanyakazi na Wakulima wa Miwa (KUSPAW) Francis Wangara alisema kuwa wanasubiri mwelekeo kutoka kwa Bw Rao kufahamu hatua inayofuata baada ya muda wa kupokea tenda na kuzitathmini kukamilika. “Baada ya tenda kufunguliwa wiki jana, tuna imani kuwa hakutakuwa na utata zaidi kuhusu kufufua kiwanda cha Mumias,” akasema Bw Wangara. Kenya yapokonya wavuvi wa China leseni kwa kutesa Wakenya KENYA imefutilia mbali leseni za meli sita za uvuvi za China kwa madai kwamba zilikuwa zikidhulumu mabaharia wa Kenya na kutumia vifaa vya uvuvi vilivyopigwa marufuku. Meli hizo zimekuwa zikiendeleza uvuvi baada ya kupata kibali kuendesha shughuli hiyo kuanzia Januari 1, 2021 hadi Desemba 31 2031. Mkuu wa uvuvi katika Mamlaka ya shughuli za baharini ya Kenya (KMA), John Omingo alisema walipokonya meli hizo leseni kufuatia malalamishi kutoka kwa wafanyakazi Wakenya kwamba zinapuuza kanuni kadhaa za uvuvi za Kenya. Aliongeza: “Tayari tumewasiliana na wamiliki wa meli hizo ambao ni kampuni ya Qinsdad Yung Tung-Pelagic Fisheries Limited kuhusu kuondolewa kwa leseni zao.” Baadhi ya wafanyakazi Wakenya walikiri kwamba wamekuwa wakitishiwa kutupwa kwenye bahari na wavuvi hao. Kuondolewa kwa leseni hizo kunajiri wakati ambao Kenya inang’ang’ana kufuatilia shughuli katika bahari baada ya shirika la Ufaransa Collecte Localisation Satellites(CLS) kusimamisha huduma zake Kenya kwa kutolipwa zaidi ya Sh16 milioni. Daraja jipya latarajiwa kuinua uchumi wa Kilifi WAKAZI wa maeneo ya Baricho na Lango Baya katika Kaunti ya Kilifi wameelezea matumaini kwamba mradi unaoendelea wa ujenzi wa daraja la kuvukia mto Galana utachochea ukuaji wa kiuchumi katika maeneo hayo. Kwa miongo kadha wakazi wamekuwa wakihatarisha maisha yao wakivuka mto huo, wenye mamba na viboko hatari, wakiendelea na shughuli za kujitafutia riziki. Hali huwa mbaya zaidi katika msimu wa mvua nyingi mto huo unapofurika na hivyo wakazi kulazimika kutumia mashua kuvuka mto huo.Kuna nyakati ambapo mashua husombwa na maji ya mto huo. Ujenzi wa barabara hiyo unaendeshwa na kampuni ya MS China No 10 Enginering Group na utaunganisha kaunti ndogo za Magarini na Malindi utakapokamilika mnamo Aprili 2022. Bw Manyeso Kamcha alisema maafa mengi yameshuhudiwa katika eneo hilo baada ya wakazi kushambuliwa na wanyamapori. Alisema tangu mkandarasi huyo alipoanza kutengeneza daraja hilo, visa vya watu kuvuka mto huo kwa miguu au mashua vimepungua. Bw Kamcha alisema wakazi wengi hutumia daraja la muda kuvuka mto huo chini ya uangalizi wa mwanakandarasi huyo ili kuzuia mikasa. “Huwa tunalipa Sh200 na Sh400 kwa mashua kuvuka kati ya Baricho na Lango Baya. Wakazi wengi hawawezi kumudu kulipa nauli hiyo na hivyo huamua kuvuka kwa miguu na hivyo kuhatarisha maisha yao,” akasema. Kulingana na Kamcha, wakulima na wafanyabiashara wataweza kusafirisha bidhaa zao bila changamoto ilivyokuwa zamani, ujenzi wa daraja hilo utakapokamilika. Wakulima katika maeneo hayo hukuza mboga na matunda ambayo wao huuza katika masoko ya miji ya Malindi na Kilifi. Munya atetea KTDA kuhusu bonasi ya chini ya majani chai WAZIRI Kilimo Peter Munya ametetea Mamlaka ya Kilimo cha Majanichai (KTDA) kuhusu malipo ya chini ya bonasi kwa wakulima mwaka huu 2021, akisema Hazina ya Kusawazisha bei ya zao hilo itaboresha malipo hayo mwaka 2022. Hazina hiyo itawapa wakulipa pesa za kununua pembejeo za kilimo na kuhakikisha kuwa mapato yao hayashuki hata kama bei ya majanichai ni duni katika masoko ya kimataifa. Bw Munya alisema kuwa bonasi ya chini kwa wakulima mwaka huu ilitokana na bei duni ya majanichai katika mnada wa Mombasa ambayo ilikuwa imewekwa na mawakala wenye nia ya kuwafilisi wakulima jasho lao. “Wakulima hawafai kulalamika kuhusu bonasi ya chini kwa sababu hali hiyo ilichangiwa na mawakala wakora wakishirikiana na baadhi ya wakurugenzi wa KTDA. Hata hivyo, hili ni suala ambalo limetatuliwa na mwaka ujao, wakulima hawatalipwa bonasi ya chini tena,” akasema Bw Munya aliyekuwa akizungumza mjini Nyeri baada ya kuzuru kiwanda cha majanichai cha Iria-Ini. “Serikali imesawazisha bei ya majanichai kuwaokoa na kuwalinda wakulima. Mtindo ambao tumeukumbatia wa kuweka bei hiyo kwa wanunuzi unafaa na utasaidia kuhakikisha haipungui hata kama kuna mabadiliko katika bei ya nje,” akaongeza Bw Munya. Wakati huo huo, Bw Munya alisema wakulima wamekuwa wakilemewa na umaskini kutokana na mikopo inayotoza riba ya juu ambayo wamekuwa wakipewa na kampuni ya Green Fedha, mshirika wa KTDA. “Kufikia Disemba mkopo wowote ambao unatolewa kwa mkulipa hautakuwa ukitoza riba zaidi ya asilimia 21. Tumepunguza kiwango hicho hadi asilimia nane na baada ya bei iliyosawazishwa kuanza kutekelezwa, itashuka hadi asilimia tano,” akasema Bw Munya. Vilevile, waziri huyo alisema serikali inapanga kuanzisha maabara ambayo itakuwa ikipima ubora wa majanichai ya Kenya kabla ya kuuzwa katika masoko ya nje. “Kwa sasa ni majanichai pekee ambayo inauzwa bila ubora wake kupimwa tofauti na kahawa na mazao mengine. Baada ya maabara hayo kujengwa, tutathmini ubora wa majanichai ambao utakikisha wakulima wanalipwa bonasi za juu,”alisema. Mnamo Agosti 2021, Bodi ya Famasia na Sumu (PPB) ilifafanua kwamba iliidhinisha matumizi ya Ivermeclin kutibu matende wala si corona. “Uchunguzi wa kimatibabu na ushahidi uliopo unaonyesha kuwa hakuna leseni kutoka kwa PPB wa kuruhusu ivermectin itumike katika kupambana na corona. Ni dawa ambayo ni sumu kwa binadamu kulingana na Shirika la Afya Duniani,” likasema Shirika la Kudhibiti Matumizi ya Dawa Nchini Marekani (FDA). Pia matumizi ya Ivermectin yanaweza kusababisha mgonjwa kutapika, kuendesha, shinikizo la damu na hata kifo. Kaunti za Pwani kusaka ?watalii kama eneo moja SERIKALI ya Kaunti ya Mombasa itashirikiana na kaunti zingine za Pwani kuinua sekta ya utalii ambayo imepata pigo kubwa katika miaka ya hivi majuzi. Kupitia mpango wa ‘Sister Cities’ ambao hulenga kutafuta ushirikiano wa miji ya kimataifa kuvutia utalii, kaunti hiyo ikiongozwa na Gavana Hassan Joho imeanza kutafuta umoja wa Pwani kitalii, ikianza na Kaunti ya Kwale. Akizungumza katika Hoteli ya Neptune Beach iliyo Diani, Kaunti ya Kwale, Afisa Mkuu wa Vijana, Jinsia na Michezo katika Kaunti ya Mombasa, Bw Innocent Mugabe alisema mpango huo unakusudia kukuza utalii katika eneo lote la Pwani na kuvutia watalii zaidi wa kimataifa ambao idadi yao imepungua kwa sababu ya janga la corona.“Kaunti ya Kwale ni ya kipekee. Hatuangalii tu Kaunti ya Mombasa, lakini pia kaunti nyingine jirani kwa sababu hatuwezi kuuza Pwani ya Kenya kupitia kwa kaunti moja tu,” Bw Mugabe alisema. Alikuwa akizungumza alipoandamana na waandishi wa habari na maajenti wa utalii na usafiri kutoka Ukraine waliotembelea Kwale, ili kugundua vivutio ambavyo vinaweza kuwafuraisha watalii wa Kiukreni. Kaunti ya Mombasa ilitia saini ushirika wa utalii na serikali ya Ukraine kufufua sekta ya utalii kupitia mpango maalumu wa ‘Sister Cities’. Bw Mugabe aliongeza kuwa Kaunti za Taita Taveta na Kilifi pia zinalengwa kutokana na vivutio kama vile Mbuga ya Wanyama ya Tsavo ambayo inajulikana kwa wanyama pori na uhamiaji wa nyangumi huko Watamu, Kilifi, ambao kwa muda mrefu umevutia watalii kutoka kote ulimwenguni. Balozi wa Ukraine nchini, Bw Oleksii Sierkov alisema kuwa tayari, ndege zaidi za kukodisha zimepangwa kuleta watalii kutoka nchi yake ambao watatua kwenye Uwanja wa Ndege wa Kimataifa wa Moi, Mombasa.Wiki hii, watalii zaidi ya 200 wanatarajiwa kuwasili Mombasa. ‘Tangu tuanze ushirikiano huu, zaidi ya watalii 1,000 kutoka Ukraine wamefika Kenya na tunatumaini pia kwamba Wakenya wengi watatembelea Ukraine,’ alisema balozi huyo katika mahojiano akiwa Kaunti ya Kwale. Mkurugenzi wa mpango huo wa Sister City, Bi Salma Noor alisema angalau miji 22 ya kimataifa imekubali kushirikiana na Kenya kupitia mpango huo wakati miji kutoka Ukraine tayari imeahidi kuwa na ndege zao za kukodi kwenda Mombasa. ‘Miji mingine mingi sasa inavutiwa kujisajili nasi na hii itaongeza idadi ya watalii huko Mombasa ambao pia watatembelea kaunti nyingine,’ alisema, akisisitiza kuwa lengo ni kunufaisha kaunti zote katika eneo la Pwani. Hivi sasa, utalii wa kimataifa umeanza kuimarika Pwani na hoteli nyingi zinarekodi idadi kubwa za watalii kutoka nchi za nje ikilinganishwa na mwaka jana. LEONARD ONYANGO: Siku ya Utamaduni ilifaa kuadhimishwa kipekee HATUA ya serikali kutangaza Oktoba 10 kuwa Siku ya Utamaduni bila kuandaa maadhimisho ya kitaifa, ni kazi bure. Waziri wa Masuala ya Ndani, Dkt Fred Matiang’i alipotangaza, wiki iliyopita, kwamba leo ni siku ya mapumziko kufidia Oktoba 10 ambayo ilifanyika jana, aliwataka Wakenya kusherekea Siku ya Utamaduni kwa njia inayodumisha umoja na utangamano wa kitaifa. Serikali ilistahili kuwa kielelezo kwa kuandaa maonyesho makubwa ya kitaifa ya siku mbili ambapo wawakilishi kutoka jamii zote nchini wangekutana. Maonyesho sawa na hayo pia yalifaa kufanyika katika kaunti zote 47 ili kutoa fursa kwa jamii mbalimbali mila, desturi na historia yao. Sherehe za Utamaduni zilifaa kusherehekewa kwa siku mbili kwa sababu hii ni mara ya kwanza kwa siku hiyo kuadhimishwa humu nchini. Huku Uchaguzi Mkuu wa Agosti 9, 2022 ukikaribia, Wakenya walifaa kutumia siku ya jana kujielimisha kuhusu utamaduni wa jamii nyingine. Ufahamu kuhusu mila na desturi za jamii nyingine ni njia mojawapo ya kuleta utangamano nchini.Uhasama wa kikabila unaoshuhudiwa humu nchini unatokana na watu kutoelewa vyema jamii nyingine. Rais Kenyatta ambaye amekuwa akikariri kwamba analenga kuacha Wakenya wameungana baada ya kustaafu mwaka ujao, angetumia maonyesho hayo kuhubiri umoja na mshikamano nchini. Mnamo 2019, Baraza la Mawaziri liliidhinisha Oktoba 10 kuwa Siku ya Utumishi na ‘Boxing Dei’ – ambayo husherekewa Desemba 26 baada ya Krismasi – kuwa Utamaduni. Rais Kenya aliwataka Wakenya kusherekea Boxing Dei kwa kuzingatia mila za Kiafrika badala ya kufuata desturi za kigeni bila kujua maana. Lakini inaonekana serikali imebadili na sasa Siku ya Utamaduni itakuwa ikiadhimishwa Oktoba 10 na Desemba 26 itakuwa Huduma Dei. Tangu 1988, Wakenya walikuwa wakiadhimisha Siku ya Moi kila Oktoba 10 hadi 2010 ambapo jina hilo lilifutiliwa mbali na Katiba mpya. Kati ya 2010 na 2017, siku hiyo haikuwa ikisherekewa hadi pale Jaji George Odunga aliposema kuwa Oktoba 10 ingali sikukuu ya kitaifa kwa mujibu wa Katiba na akaagiza serikali kuhakikisha kuwa inaadhimishwa.Kati ya 2018 na 2020, siku hiyo imekuwa ikiadhimishwa lakini bila kitu cha kusherekea. Kulingana na Shirika la Umoja wa Mataifa kuhusu Elimu, Sayansi na Utamaduni (Unesco), nusu ya lugha 7,000 zinazozungumzwa kote duniani, zitakufa kufikia mwishoni mwa karne hii ya 21. Utamaduni na lugha kadhaa zinazozungumzwa na jamii mbalimbali ni miongoni mwa zitakazotoweka.Siku ya Utamaduni iwapo itaandaliwa vyema, itatoa fursa kwa watoto kujifahamisha mengi kuhusiana na utamaduni wa jamii za humu nchini kabla ya kutoweka.Hivyo, serikali haina budi kuichukulia kwa uzito Siku ya Utamaduni itakapoadhimishwa tena mwaka ujao. Radol alenga kutinga anga za kimataifa katika uigizaji ANAELEKEA kutinga miaka mitatu tangia aanze kujituma kwenye masuala ya maigizo ambapo amepania kufikia hadhi ya filamu za Hollywood miaka ijayo. Aidha ni miongoni mwa mabinti wanaoendelea kuvumisha jukwaa la uigizaji nchini. Eleyne Mutsoli maarufu Radol anasema kuwa amepania kujituma mithili ya mchwa kuhakikisha anatinga upeo wa kimataifa kama Angelina Jolie mzawa wa Marekani, aliyeshiriki filamu kali kama Magnificent. Kisura huyu aliye pia mpondoaji (Makeup Artist) amehitimu kwa shahada ya digrii katika masuala ya uigizaji kwenye Chuo Kikuu cha Multimedia (MMU). ”Ndio ninakuja katika masuala ya maigizo lakini ninaamini ninatosha mboga ambapo ninatamani kujituma kiume kuhakikisha nimetinga hadhi ya juu,” alisema. MPASUAJI Anasema kuwa akiwa darasa la sita alisoma kitabu cha mwandishi Ben Carson kiitwacho ‘Gifted Hands’ ambapo alipata motisha kuwa mpasuaji. ”Licha ya hayo taaluma yangu ya uigizaji ilianza kuchipuka nilipotinga kidato cha tatu ambapo nilitamani kusomea masuala ya burudani hadi Chuo Kikuu,” binti huyu anasema na kuongeza kuwa anatamani kuwa balozi wa Kenya kwa kutangaza utamaduni wa taifa hili kama ilivyo nchini Nigeria na Ghana. Ingawa ni miaka michache tangu ajiunge na uigizaji binti huyu aliyezaliwa mwaka 1996 anajivunia kushiriki filamu nyingi tu ikiwamo, Kortini (Ebru TV), Kina (Maisha Magic Plus), Varshita (Maisha magic East) na Aunty Boss (NTV) kati ya zingine. Eleyne Mutsoli maarufu Radol…Picha/JOHN KIMWERE ”Kando na kazi hizo pia chuoni tulishiriki filamu ‘A cry for help,’ na ‘Tears of Fury’, ambazo hadi leo zimenifanya nihisi nikiwa mshindi. Amepania kuwa kati ya waigizaji waliopiga hatua ndani ya miaka mitano ijayo. ‘Katika kipindi hicho nataka kuwa na kampuni yangu pia niwe nimezalisha filamu inayoangazia utamaduni wetu. ”Anatoa wito kwa serikali za Kaunti zote 47 zijenge na kufungua kumbi za burudani kwa ajili ya wasanii wanaoibukia kuonyesha vipaji vyao. Pia anasema itakuwa bora endapo Wakenya watajifunza kutokana na mataifa yanayoendelea ambapo wasanii wamejitwika jukumu la kutangaza utamaduni wao kupitia uigizaji. Kwa waigizaji wa kimataifa anasema angependa kufanya kazi na Genevive Nnaji wa Nigeria aliyeshiriki filamu nyingi tu ikiwamo Blood Sisters kati ya zingine. Pia ansema angependa kushirikiana na Mkenya mwenzake anayetamba katika filamu za kimataifa, Lupita Nyong’o aliyetwaa tuzo kutokana na filamu yake 12 Years A slave na pia Black Panther. Msanii alisha asema usaliti, vurugu zilimtoa machozi NI ndoto ya kila msanii kuona anaimarika katika kazi zake na kutambulika kote duniani. Alice Karwitha Kithinji aachwi nyuma ameibuka kati ya wanawake wanaopania kujizolea umaarufu sio haba hapa nchini pia kufikia viwango vya wasanii watajika duniani. Sura na jina lake pengine siyo geni kwa wapenzi wa tasnia ya filamu hapa nchini ni miongoni mwa wasanii wanaojivunia kuchota wafuasi wengi tu kupitia vipindi mbali mbali ambavyo vimepata mpenyo kupeperushwa kupitia runinga tofauti. Kando na uigizaji dada huyu ni mratibu wa sherehe (MC) ambaye kisanaa anafahamika kama MC Alisha. Ni dada aliyeanza kujituma kwenye masuala ya maigizo mwaka 2014 pia anayejivunia kuwa MC kwenye hafla mbali mbali ikiwamo harusi kati ya zingine. ”Bila kujisifia kando na kuwa nilikuwa napenda uigizaji nilivutiwa zaidi wakati nilipotazama filamu iitwayo Sarafina yake Leleti Khumalo mzawa wa Afrika Kusini,” amesema na kuongeza kwamba anajivunia kushiriki filamu nyingi tu ambazo zimepata mpenyo kupeperushwa kupitia runinga tofauti nchini. Binti huyu aliyezaliwa mwaka 1980 ambaye kajaliwa watoto watatu anapania kukuza kipawa chake zaidi anakolenga kuibuka msanii tajika. Anasema anatamani kujituma kiume katika uigizaji akilenga kutinga upeo wa kimataifa kiwango chake Julia Fiona Roberts mzawa wa Marekani. Pia anadokeza kuwa upande wa muvi amefaulu kushiriki ‘Tuko macho’ iliyopata nafasi kuonyeshwa kwenye hafla ya Toronto Film Festival ambapo humu nchini ilipeperushwa kupitia NTV. ”Tangia nikiwa mdogo nilidhamiria kuhitimu kuwa mwana habari, mtangazaji kwenye runinga pia wakili lakini mpango wangu haukutimia. Hata hivyo nilikuwa navutiwa na masuala ya maigizo,” akasema. Hata hivyo ndani ya miaka mitano ijayo analenga kuibuka mwigizaji bomba nchini. Kwa wenzake barani Afrika angependa kujikuta jukwaa moja kikazi nao Leleti Khumalo (Afrika Kusini), Mercy Johnson na Ini Edo wote (Nigeria) kati ya wengine. Humu nchini huwa anapenda sana siku moja kufanya kazi nao Neomi Ng’ang’a na Kate Kamau ambao hushiriki filamu iitwayo Ma Empress. Anashikilia kuwa kwenye juhudi za kupaisha sekta ya uigizaji nchini mara kwa mara serikali inastahili kuandaa hafla za kutambua wanaofanya vizuri wanaume kwa wanawake. Pia inapaswa kutenga fedha za kuipiga jeki tasnia ya maigizo ili kutoa nafasi za ajira kwa wasanii chipukizi na wakomavu kama ilivyo nchini Nigeria. CHANGAMOTO ”Hapa nchini wakati mwingine msanii ukawia sana bila kupata ajira ilhali ana mahitaji ya kimaisha,” alisema na kuongeza kuwa kitendo hicho huchangia baadhi yao kusepa na kutema uigizaji. Akiwa mwanafamilia (Single Mother) anapenda watoto ambapo chini ya kundi lake kwa jina Friends of Charitable Hearts kupitia marafiki huchanga fedha za kulisha familia za mitaani(Street families). Anasema usaliti na vurugu ziliwahi kusababisha alie machozi hali iliyomfanya aamue achukie kuolewa pia kuwa katika mahusiano ya kimapenzi. Amehitimu kwa shahada ya digrii katika masuala ya elimu kutoka Chuo Kikuu cha Kenyatta (KU) ambapo amekuwa mwalimu kwenye Shule kadha wa kadha za Upili ikiwamo Shule ya Sunshine, Lang’ata, Nairobi. Pia ni edita wa filamu na produsa anayelenga makubwa. Kando na hayo anamiliki chaneli ya Youtube iitwayo Nairobi Chronicles aliyoanzisha mwaka 2018 ambapo huitumia kupeperusha filamu fupi. Msanii Robert Obonyo Chybre…Picha/JOHN KIMWERE Alianza kujituma kwenye masuala ya uigizaji akiwa mwanafunzi wa shule ya upili. Lakini alipata kunoa kucha zake katika usanii alipojiunga na Kundi la Talent House Production chuoni humo mwaka 2015. ”Ninaamini ninatosha mboga katika masuala ya uigizaji ambapo ninalenga kuibuka kati ya wana maigizo nguli hapa nchini na Afrika kwa jumla. Uigizaji ni burudani pia ajira kwa wengi wetu wenye talanta,” alisema na kuongeza analenga kutinga upeo wa kimataifa miaka ijayo. SITAKI INGINE, NIMECHOKA Anadokeza kuwa mwigizaji Raymond Ofula wa humu nchini ndiye aliyechangia avutiwe na maigizo. Kutokana na kushikika katika taaluma ya ualimu msanii huyu anasema kuwa hakupata nafasi ya kufanya kazi na makundi mengi ila aliwahi shiriki filamu fupi katika kipindi cha House helps of Kawangware. Kipindi hicho awali kilikuwa kinapeperushwa kupitia KTN kisha NTV ya Nation Media Group (NMG). Obonyo ambaye tangia utotoni mwake alidhamiria kuwa msanifu kupitia chaneli yake amepeperusha filamu fupi nyingi tu ndani ya kipindi cha zaidi ya miaka mitano. Pia amefanikiwa kushiriki vipindi kadhaa ambazo zimepeperushwa kupitia runinga tofauti ikiwamo ‘Wacha Ufala’ na ‘Yes Mwalimu’ (KU TV) pia (Ibru TV). DENZEL WASHINGTON Analenga kumiliki studio ya kuzalisha filamu za nguvu pia aibuke kati ya maprodusa mahiri nchini. Anasema anatamani sana kutinga kiwango chake Denzel Hayes Washington mzawa wa Marekani aliyepata umaarufu kutokana na filamu mbali mbali ikiwamo ‘Equalizer.’ Kama kawaida anasema changamoto ni tele maana wapo wasanii wengi tu wanaozidi kuhangaika kwa kukosa ajira. ”Kwa ndani ya kipindi hiki cha janga la corona kupata ajira ya uigizaji sio rahisi. Pia ningependa kutoa wito kwa vyombo vya habari hasa mashirika yanayomiliki runinga kuanzisha vipindi nyingi vya kupeperusha filamu za wazalendo ili kutoa nafasi za ajira kwa wasanii wanaoibukia,” akasema. Matumaini tele kiwanda cha sukari kianze kunguruma tena KIWANDA cha sukari cha Mumias ambacho hakijakuwa kikihudumu kwa muda wa miaka mitatu baada ya kuporomoka, huenda kikaanza kusaga sukari hivi karibuni kwa kuwa mchakato wa kukikodisha kwa mwekezaji unakaribia kuanza. Tangu Septemba, 2019, kiwanda hicho kimekuwa chini ya urasimu wa benki ya KCB ambayo ilijukumika zaidi kulinda rasilimali zake na kufufua operesheni zake. Meneja wa KCB P.V. Ramana Rao alianzisha mchakato wa kukodisha kiwanda hicho ila shughuli hiyo ikaingiliwa na wanasiasa wakiongozwa na Seneta wa Kakamega Cleophas Malala aliyedai kuwa mchakato wa kumpata mwekezaji mpya haukuwa na uwazi. Kutokana na malalamishi ya Bw Malala, Kamati ya Seneti kuhusu Kilimo iliamuru kuwa mchakato huo uanze upya tena kwa njia ya uwazi. Isitoshe kulikuwa na kesi mahakamani iliyowasilishwa na Chama cha Ushirika cha Gakwamba ambacho kilitaka meneja huyo wa KCB asikubaliwe kuchapisha matangazo ya tenda. Katibu wa Muungano wa Wafanyakazi na Wakulima wa Miwa (KUSPAW) Francis Wangara alisema kuwa wanasubiri mwelekeo kutoka kwa Bw Rao kufahamu hatua inayofuata baada ya muda wa kupokea tenda na kuzitathmini kukamilika. “Baada ya tenda kufunguliwa wiki jana, tuna imani kuwa hakutakuwa na utata zaidi kuhusu kufufua kiwanda cha Mumias,” akasema Bw Wangara. Babu wa miaka 75 kusalia rumande MZEE mwenye umri wa miaka 75 aliyekuwa ametoroka mahakama katika kesi ya wizi wa Sh2.4milioni atakaa rumande hadi Oktoba 27,2021. Waweru Gicho Waweru alikuwa anasakwa na maafisa wa polisi waliokuwa wameagizwa na Mahakama za Milimani , Embu na Kibera atiwe nguvuni. Waweru alikuwa ametolewa cheti cha kumkamata baada ya kukwepa kufika kortini wakati wa kusikizwa kwa kesi zinazomkabili. Mshtakiwa anayekabiliwa na msururu wa kesi alijitetea kupitia kwa wakili wake kwamba amekuwa mgonjwa wakati huu wote alipokuwa akisakwa na mahakama. Shtaka la kwanza dhidi ya mshtakiwa ni kuwa mnamo Septemba 2017 aliibia benki ya Kenya Commercial Bank tawi la Wastegate. Amekana aliiba Sh2.4milioni na kujaribu kuchomoa Sh1.2milioni kabla ya kukamatwa. Hakimu alikataa kumwachilia kwa dhamana mshtakiwa hadi mahakama nyingine zikamilishe kesi dhidi yake. “Naomba hii mahakama imchukulie hatua kali mshtakiwa kwa vile amekuwa na mazoea ya kulaghai kampuni za bima na benki ,” Bw Gikunda alimweleza hakimu, Mahakama ilielezwa mshtakiwa ni mkosaji wa mara ya kwanza. Chipukizi Appiah aanza kuona matunda ya uigizaji Ndivyo wahenga walivyologa, tangia zama zile baada ya kupasua hilo mpaka sasa, msemo huo ungali na mashiko siyo haba miongoni mwa jamii kwa jumla. Mercy Adhiambo Abok ni kati ya wasanii wanaokuja kwa kasi katika tasnia ya uigizaji huku wakilenga kutinga upeo wa kimataifa. Kisura huyu ambaye kwa jina la msimbo anafahamika kama Appiah pia ni mwanamitindo na mwanafunzi wa mwaka wa pili kwenye chuo cha Daystar. Binti huyu ambaye ndio amejiunga na chuo hicho amepania kuhitimu kwa shahada ya digrii kama mwana habari. ”Nilianza kuvutiwa na uigizaji nikiwa mdogo lakini nilianza kushiriki kama taaluma yangu miaka mwili iliyopita,” amesema na kuongeza kuwa ni muda chache lakini kiasi ameona matunda ya uigizaji. Pia Kuna iliyopeperushwa kupitia Maisha Magic plus. Aidha zipo Shembu, Volume na Love me. Katika kipindi hicho amefanya kazi na makundi tofauti kama Good karma Fiction, Tililiz Pictures, Zamaradi Productions, Zena Bahati Production, Primary Pictures, Moremedia na Zidi Media. Mercy Adhiambo Abok maarufu Appaih…Picha/JOHN KIMWERE Dada huyu anasema kuwa binafsi huwa anahisi furaha tele anaposhiriki uigizaji anakosema kwamba analenga kutumia uigizaji kutoa funzo kwa jamii. Binti huyu aliyezaliwa mwaka 1997 anasema katika uigizaji analenga kufuata nyayo zake Jackie Appiah ambaye kwa wanawake hufanya kazi yake kwa kujituma mithili ya mchwa. ”Kenya tumekosa kutoa hadithi nzuri kama ilivyo katika mataifa mengine kama Amerika, Afrika Kusini, Mexico na India kati ya mengine,” alisema na kuongeza kuwa ndio sababu kubwa imechangia wananchi kutovutiwa na filamu za humu nchini. Tangia akiwa mtoto kando na kuwa alipania kuhitimu kuwa mwigizaji pia alitamani kuwa mtangazaji kwenye runinga ambapo alikuwa akivutiwa na mtangazaji aliyekuwa akivuma nyakati hizo Esther Arunga (KTN). Anasisitiza kuwa serikali inastahili kuunga mkono wasanii wote bila kubagua wale maarufu na wanaoibukia. PANDASHUKA Chipukizi huyu anadokeza kuwa sekta ya uigizaji imejaa pandashuka ambapo binafsi kwa zaidi ya miaka 20 amekosa ajira kwa kutokubali kuwa na mahusiano ya kimapenzi na maprodusa. ”Dah! bila kuongezea kachumbari maprodusa wengi tu wamekuwa na mtindo huo kunishawishi kuwa wapenzi ndipo nami wanipe ajira ya kuigiza,” akasema na kutoa wito kwa wenzake kuwa kamwe wasijishushe dhamana yao. Pia anatoa wito kwa maprodusa waache mtindo wa kudharau wasanii wengine kwa misingi ya maumbile hasa kupuuza wale wenye ngozi weusi kama yeye. Bw Rono alieleza korti kampuni hizi na Bw Obado zilikaidi sheria. Hakimu mkuu Bw Lawrence Mugambi alielezwa kampuni hizi zilihusishwa na familia ya Bw Kwaga ambaye ndugu yake alikuwa anasimamia kitengo cha maabara katika hospitali ya kaunti ya Migori. Akitoa ushahidi , mchunguzi wa tume ya kupambana na ufisadi nchini,Bw Rono , alifichua jinsi mamilioni ya pesa yalilipwa kampuni hizi 23 kutoka kwa akaunti za kaunti hiyo. Bw Rono alisimulia jinsi habari zilipokelewa katika afisi za EACC kisha wachunguzi wakamwandikia barua Katibu wa Kaunti ya Migori Bw Christopher Rusana mnamo Agosti 2017 wakiomba stakabadhi za malipo kwa kampuni zilizotoa huduma kaunti hiyo. Alisema mnamo Agosti 23, 2017, yeye na maafisa wengine walifika katika afisi ya Bw Rusuna lakini “hawakumpata.” Alisema walimpata sekritari wake kisha wakajitambulisha wanatoka EACC na kueleza sababu ya kufika kwao katika afisi hiyo ya Bw Rusuna. Bw Rono alisema waliitisha nakala za malipo kwa makampuni katika kaunti hiyo tangu 2013. “Hatukuweza kupewa nakala hizo hadi Septemba 1 2017 kwa vile Bw Rusuna alisema hati wanazotaka ni nyingi mno na hazingeweza kupatikana kwa wakati mfupi,” Bw Rono alieleza mahakama. Mahakama ilielezwa na Bw Rono ambaye ni shahidi wa kwanza kutoa ushahidi alisema Mabw Samuel Omunga na Eliud Obonyo waliwasilisha nakala za hati walizoitisha katika afisi za EACC Nairobi. “Ukaguzi wa hati hizo ulibaini makampuni 23 yaliyohusishwa na Bw Kagwa yalihusika na ufyozaji wa pesa za kaunti ya Migori,” alisema Bw Rono. Bw Rono alisoma makampuni hayo moja baada ya nyingine jinsi zilivyolipwa mamilioni ya pesa. Huku ushahidi wa Bw Rono ukitafsiriwa kwa lugha ya Dholuo kuwezesha Mama Penina kuelewa kinachoendelea alisema ushahidi upo mahakamani utakaothibitisha jinsi sheria ilivunjwa katika ulipaji wa kampuni hizo. Mahakama ilifahamishwa Sh256,703,688 ziligawanywa na familia ya Obado na Bw Kagwa kupitia makampuni kadhaa aliposhinda uchaguzi wa Ugavana 2013. Akisumulia ushahidi uliowasilishwa mahakamani na naibu msaidizi wa mkurugenzi wa mashtaka ya umma (ADPP) Peter Kiprop alisema ufisadi ulikita mizizi katika kaunti hiyo. Bw Kiprop alisema mashtaka yatawaita mashahidi 59 aliosema watathibitisha jinsi watoto wa Obado walifaidi kutokana na pesa zilizotoka katika kaunti hiyo. Pia korti ilielezwa Bw Obado alifaidi na zaidi ya Sh34milioni zilizotumika kununua nyumba katika mtaa wa kifahari wa Lavington Nairobi. Nyumba hiyo ilinunuliwa kwa jina la Susan Scarlet Akoth. Mawakili Kioko Kilukumi , George Kithi na wengine waliwasilisha maombi ya kupinga ushahidi wa Bw Rono lakini mahakama ikafutilia mbali malalamishi yao na kumruhusu afisa huyo wa EACC aliyechunguza kesi hiyo kutoa ushahidi. Walioathirika kutokana na kero ya nzige wanaendelea kupata msaada wa chakula SERIKALI inaendelea kutoa msaada wa chakula na mahitaji mengine muhimu ya kimsingi kwa familia zilizoathirika kufuatia kero ya uvamizi wa nzige. Zaidi ya kaunti 32 zilikumbwa na nzige 2019 na 2020, maeneo kame yakiathirika pakubwa. Wadudu hao walishambulia mimea, mazao shambani na malisho ya mifugo, jamii zinazoishi maeneo yaliyoathirika zikikadiria hasara. “Tunaendelea kutoa msaada wa chakula na mahitaji mengine muhimu ya kimsingi kwa walioathirika,” Katibu katika Wizara ya Kilimo, Mifugo na Samaki Prof. Boga Hamadi akaambia Taifa Leo Dijitali kupitia mahojiano ya kipekee jijini Nairobi. Prof. Boga hata hivyo hakufichua idadi ya familia zilizoathirika kufuatia kero ya nzige. Mengi ya maeneo yaliyovamiwa na nzige yakiwa yale kame, yanaendelea kuhangaishwa na kiangazi, mifugo wakiripotiwa kufariki. KDF yafichua ilivyoteka Kismayu na Al-Shabaab KITENGO maalum cha boti katika Kikosi cha Jeshi la Wanamaji chenye makao yake Mtongwe, Kaunti ya Mombasa, kilichangia pakubwa kuikomboa Kismayu kutoka kwenye nira za wanamgambo wa Al-Shabaab.al Tangu 2011, wakati Jeshi la Kenya Defence Forces (KDF) lilipozindua oparesheni Linda Nchi, wanajeshi kadhaa wenye ujuzi katika oparesheni za nchi kavu, anga na majini, walitumwa Somalia. Naibu Kamanda wa Kikosi Maalum cha Oparesheni katika Jeshi la Wanamaji, Meja Eric Wambugu, aliyekuwa sehemu ya Kitengo cha Boti Maalum (SBU), anasimulia wajibu wao na waliyopitia wakati wa oparesheni hiyo. Wambugu anaeleza kwamba Jeshi la Wanamaji lilipewa jukumu la kuhakikisha eneo la majini Kenya limelindwa kwa kukabiliana na maadui. ‘Tunapofanya oparesheni ya pamoja, huwa tunaruhusu kila kitengo kuelezea uwezo wao, huwa tunakipa kila kikosi jukumu lake,” asema Meja Wambugu. SBU ni kitengo mahsusi cha Jeshi la Wanamaji Nchini, ambapo wanajeshi katika kitengo hiki walipokea mafunzo Amerika na Lamu pamoja na US Naval Seal. Kikosi hiki kilipokea mafunzo maalum katika matibabu ya vitani, safari, kushughulikia meli, ujuzi kuhusu silaha na utaratibu wa kuabiri meli. Wana maarifa kuhusu kutua kwenye fuo za baharini, husaidia kwa kuimarisha juhudi za Kenya Navy na vitengo vingine katika kushika doria kama jukumu la kimsingi kwenye bandari za Kilindini, Lamu na Shimoni. Wajibu mwingine wa kikosi hicho ulikuwa kufahamisha vikosi vingine vya jeshi kuhusu tishio lolote linaloibuka huku kikihakikisha hakuna uhalifu wowote wa majini unaotekelezwa katika maeneo ya majini Kenya. Vikosi vya SBU kwa kawaida huwa kwenye maji yenye kina kifupi kwenye mikoko ambapo meli haziwezi kwenda na huwa vinakabiliana na uhalifu wa majini, ugaidi, uvuvi haramu na ulanguzi wa bidhaa. “Vikiwa nyumbani, vitengo hivyo vilipewa mafunzo na kufahamishwa kuhusu mbinu na oparesheni zote na haya yalitusaidia kukamilisha jukumu hilo kama shirika la pamoja katika Maji ya Kenya. “Wakati huo, mimi binafsi nilitumwa kama afisa wa boti. Nilikuwa na wajibu wa kuhakikisha kwamba meli zetu zilikuwa zikiendelea na oparesheni asilimia 100. Tulihakikisha vifaa vilidumishwa vyema. Tulihakikisha kwamba jeshi lenye utaalam kuhusu vikosi vya nchi kavu, vilifahamu kuhusu oparesheni za majini,” alisema. Katika siku hiyo ya uzinduzi wakati meli ndogo zilikuwa zikianza kutuma vikosi maalum kwenda kutua fuoni, SBUs zilikuwa zinashika doria kwenye fuo ili kutoa ulinzi kwa vikosi hivyo.’ Tulidumisha usalama kwa vikosi viliovyokuwa vikitua na pia kukaa chonjo ili kukabiliana na shambulizi lolote ambalo lingetokea,” Meja Wambugu alieleza Taifa Leo. Meja Wambugu alisema kuwa walipitia matukio yaliyojitokeza zaidi kama fursa. “Tulikabiliwa na changamoto katika kukaribisha wanajeshi wa nchi kavu na vikosi maalum vya kijeshi kuja kufanya oparesheni nasi. Walikuwa wamezoea oparesheni za ardhini na hapa kulikuwa na oparesheni ya majini,” alifafanua. Alisema walilazimika kuhakikisha kwamba wanajeshi hao walikuwa tayari kufanya oparesheni katika mazingira ya majini. Suala jingine lililojitokeza kama changamoto lilikuwa kupakua vifaa vya wanajeshi kutoka kwenye meli na kuzipakia katika meli ndogo kutokana na mawimbi makubwa na bahari kuchafuka. Major Wambugu alieleza kuwa kulainisha mawasiliano miongoni mwa Jeshi la Wanamaji, Vikosi Maalum vya Kijeshi na Jeshi la Anga, ilikuwa changamoto vilevile. “Unahitaji kuhakikisha kuwa mawasiliano hayavuji kwa adui. Kulainisha mawasiliano yote kutoka kwenye meli hadi vyombo vya angani, jeshi na vitengo maalum vya meli ilikuwa changamoto lakini tulimudu,” akasema Meja Wambugu. Anita: Analenga kutesa katika uigizaji na masuala ya urembo NI ndoto ya kila msanii kuona anaimarika katika sanaa yake na kutambulika kote duniani. Anita Wanjiru Njoroge maarufu kama Anita ni miongoni mwa wasanii chipukizi wanaolenga kupata umaarufu si haba hapa nchini pia kimataifa huku wakipania kutinga upeo wa kimataifa miaka ijayo. Msichana huyu aliyezaliwa mwaka 2001 kwa sasa ni mwanafunzi wa mwaka wa kwanza katika Taasisi iitwayo Saki anakosomea kuhitimu kwa shahada ya Diploma katika masuala ya urembo. Ingawa hajapiga hatua kubwa katika masuala ya maigizo anasema analenga kushiriki filamu zilizo na mafunzo kuhusu masuala mbali mbali ya kimaisha akilenga kushinda tuzo tofauti hapa nchini na kimataifa. ”Nilianza kujihusisha na masuala ya maigizo mwaka 2016 nikisoma Shule ya Upili mwaka 2017 baada ya kuvutiwa na kazi ya makundi mbali mbali yaliokuwa yakizuru shuleni mwetu,” amesema. Msanii chipukizi, Anita Wanjiru Njoroge… Picha/JOHN KIMWERE ”Ingawa ndio mwanzo nimeanza kupiga ngoma ninaamini ninazidi kujifunza mambo mbali mbali katika tasnia ya uigizaji,” binti huyu akasema na kuongeza kuwa ana imani atafikia kiwango anacholenga katika jukwaa la filamu. Anasema alikuwa akishiriki filamu za kutumia mwongozo wa vitabu vya riwaya chini ya kundi liitwalo Path Finders. Chipukizi huyu anajivunia kushiriki kipindi cha Perfect Match hivi karibuni ambacho kilipeperushwa kupitia Ebru TV mwaka uliyopita. ”Kusema ukweli nafasi ya kushiriki kipindi hicho ilinitia motisha zaidi ikiwa mara ya kwanza kazi yangu kuonyeshwa kwenye runinga,” alisema na kuongeza kuwa amepata ujasiri wa kushiriki kazi ya uigizaji bila kuhofia lolote wala kuvunjika moyo. Kisura huyu anasema tangia akiwa mdogo alitamani kuhitimu kuwa mwanahabari wa Televisheni pia msusi. Katika mpango mzima anasema ndani ya miaka mitano ijayo analenga kujituma kwa udi na uvumba kuhakikisha ameshiriki zaidi ya filamu kumi na kufaulu kupeperusha kwenye runinga. Kwa waigizaji wa kimataifa dada huyu anasema angependa sana kufikia hadhi ya Mercy Johnson mzawa wa Nigeria ambaye ameshiriki filamu kama ‘Heart of fighter’ na ‘The Maid,’ kati ya zingine. Pia Mkenya, Lupita Nyong’o anayefanya kweli katika filamu za Hollywood anayeshiriki filamu kama Black Panther na 12 Years a Slave. Anaponda wananchi wengi ambao hupuuza pia hukosoa kazi za wasanii wazalendo. ”Hali hiyo ndio hufanya wengi kuzipa kisongo kazi za wazalendo na kuvutiwa na filamu za wasanii wa kigeni kama Afrika Kusini na Nigeria kati ya mataifa mengine,” akasema. Anashauri wenzie wawe makini kwa kile wanachohitaji wanapojiunga na tasnia ya uigizaji. Anasema kuwa uigizaji unahitaji uvumilivu maana mafanikio kamwe hayapatikani rahisi. Anadokeza kuwa ingekuwa vizuri kama serikali inaweza kutega fedha kusaidia sekta ya uigizaji maana wapo wasanii wengi tu humu nchini ambao hawajapata nafasi kuonyesha vipaji vyao. Irene analenga kufikia Sho Madjozi kimuziki NI ndoto ya kila msanii kuona anaimarika katika kazi zake na kutambulika kote duniani. Irene Mumbua Nzuki maarufu Diva-n ameibuka miongoni mwa kina dada wanaopania kujizolea umaarufu si haba hapa nchini na kimataifa akilenga kutinga upeo wa kati ya wasanii tajika. Pia ni mwigizaji chipukizi ambaye ameamua pia kujiunga na ulingo wa muziki. Mapema mwaka huu amerekodi fataki ya kwanza (audio) iitwayo ‘Wahalla.’ ”Katika mpango mzima sina shaka kutaja kuwa ninapenda muziki ndio maana nimeamua kuanza kughani nyimbo zangu kwa mtindo wa Amapiano,” alisema na kuongeza kuwa amepania kujituma kiume ahakikishe amefikia hadhi ya juu nchini na Afrika kwa jumla. Anadokeza kuwa anaamini anacho kipaji cha muziki anakolenga kujituma bila kusikiza maneno ya wasiomtakia mema katika taaluma yake. Kisura huyu mwenye umri wa miaka 22 anashikilia kwamba bidii yake ndio itakayomfikisha kiwango anacholenga. Anasema kuwa kwa wanamuziki wa hapa nchini analenga kumpiku msanii Nadia Mukami anayetikisa jukwaa la muziki wa burudani sio haba. Nadia amejipatia umaarufu kwa teke zake kama ‘Wangu,’ Maombi,’ ‘Lola’ na ‘Nipe yote,’ kati ya zinginezo. Mwigizaji chipukizi Irene Mumbua Nzuki…Picha/OHN KIMWERE Kwa wanamuziki wa Afrika analenga kufikia kiwango cha Sho Madjozi mzawa wa Afrika Kusini anayefahamika kwa vibao kama ‘John Cena’ ‘What a life,’ ‘Shahumba’ na ‘Jamani’ kati ya zingine. Anasisitiza kuwa wanamuziki wa kike wana uwezo wa kufanya vizuri katika tasnia ya muziki. ”Ili kupaisha muziki wetu serikali inastahili kutupigania dhidi ya matapeni ili tufaidi kwa vipaji vyetu,” akasema na kuongeza kuwa wanahitaji kuungwa mkono bila kujali ndio wanaoibukia. OMOTOLA JALADE Kwa filamu angependa kufanya kazi na wana maigizo ambao wamepiga hatua kisanaa. Anasema anatamani sana kufanya kazi na Brenda Wairimu ambaye ameshiriki filamu kama Mali kati ya zingine. Kwa waigizaji wa Afrika anatamani sana kutua jukwaa moja nao Wema Sepetu (Tanzania) na Omotola Jalade (Nigeria) anayejivunia kushiriki filamu kama ‘Tie that Bind,’ ‘Blood Sister,’ ‘A private Storm,’ na ‘Alter Ego,’ kati ya zingine. Anashukuru wazazi wake kwa kumuunga mkono kwenye juhudi za kupalilia vipaji vyake katika ulingo wa burudani na kusema kuwa kwa jumla familia yake humpa motisha zaidi jambo ambalo humfanya aamini ipo siku atakumbalika. Watano hao walikabiliwa na shtaka la wizi wa piki piki 169 kutoka kwa kampuni Mugo Auto Limited kati ya Januari na Septemba 2021. Shtaka lingine lilisema kuwa walikula njama za kutenda uhalifu wakishirikiana na watu wengine ambao hawakushtakiwa. Pia anadaiwa alikuwa anawapa wanaopeleka piki piki Sh10,000. Otieno, ambaye ni mekanika anashukiwa amekuwa akizibomoa piki piki na kutoa nambari za usajili. Alishtakiwa kupatikana na mali ya wizi pamoja na Munga katika kijiji cha Kiusyani kaunti ya Machakos. Ibrahim alidaiwa alipatikana na piki piki na 361 nambari feki za usajili nyumbani kwake. Edin, Munga, Elisha na Otieno walikabiliwa na shtaka la kupatikana na piki piki za wizi maeneo ya Langata Nairobi na Machakos Septemba 27 na Oktoba 3,2021. Ibrahim pia ameshtakiwa kupatikana na piki piki zinazodhaniwa zilliibwa katika kaunti ndogo ya Moyale. DPP kuunganisha kesi ya mabwawa ya Kimwarer na Aror MKURUGENZI wa mashtaka ya umma (DPP) Noordin Haji jana aliwasilisha ombi ya kuunganishwa kwa kesi ya ufisadi wa Sh63bilioni inayowakabili Waziri wa Fedha Henry Rotich na mkurugenzi mkuu wa zamani Shirika la Ustawi wa Kerio Valley (KVDA) David Kimosop. Kesi hizi mbili zinatokana na kufujwa kwa pesa katika ujenzi wa mabwawa ya Kimwarer na Arror. Katika ombi hilo DPP amepunguza idadi ya washtakiwa kutoka 18 hadi tisa (9). Pia amepunguza mashtaka kutoka 40 hadi 30. “Lengo la kuwasilisha ombi hili la kuunganishwa kwa kesi hizi mbili dhidi ya Bw Rotich na Bw Kimosop ni kuhakikisha imekamilishwa kwa haraka,”alisema Bw Muteti. Hakimu alifahamishwa mashahidi watakaofika katika kesi ya Bw Rotich na Bw Kimosop niwamoja tu. Pia afisi ya DPP imeeleza kuwa kesi hiyo itasikizwa kwa upesi. “DPP ameruhusiwa kisheria kuunganisha kesi hizi mbili kupunguza muda ambao mahakama itachukua kuzisikiza,” alisema Bw Muteti. Kiiongozi huyo wa mashtaka alieleza mahakama kwamba rasilmali zitakazotumika zitapunguka kama vile kusafirisha mashahidi. Kwa sasa kuna kesi tatu kuhusu sakata hii ya mabwawa. Bw Taib alieleza mahakama mnamo Mei mwaka huu afisi ya DPP ilitenganisha kesi hizi kuwa tatu ili zisikizwe na kuamuliwa kwa haraka. Miongoni mwa kesi hizi tatu ni pamoja na ile inayowakabili raia 18 wa Italia wanaomiliki kampuni ya CMC di Ravenna. Raia hao 18 walikataa kufika nchini kujibu mashtaka dhidi yao. Mahakama ilitoa kibali cha kuwatia nguvuni Waitaliano hao. Maafisa wa polisi wa Kenya watashirikiana na wale wa kimataifa kuwakamata washtakiwa hao kutoka Italy. Shtaka la kwanza dhidi ya tisa hao ni kwamba walikula njama kuifuja serikali Dola za Marekani 501,829,769 kwa kuidhinisha ujenzi wa mabwawa ya Kimwerer na Arror kinyume cha sheria. Lakini mawakili Kioko Kilukumi na Katwa Kigen walieleza hakimu watapinga hatua hiyo ya kuunganishwa kwa kesi hizo mbili dhidi ya Mabw Rotich na Kimosop. Waliposhtakiwa washtakiwa hao walikanusha kesi dhidi yao na kuachiliwa kwa dhamana. Bw Muteti alijibu madai hayo akisema kumekuwa na kampeini mbaya dhidi ya DPP kuhusu utenda kazi na uendelezaji wa kesi. Bw Mugambi alihoji sababu ya kiongozi mmoja wa mashtaka kutoka mahakamani kabla ya maagizo ya kuunganishwa kwa kesi hizo kutolewa. Bw Mugambi alimshutumu kiongozi huyo wa mashtaka akisema kesi hiyo iliitwa lakini hakukuwa na wakili wa serikali. Bw Muteti aliomba msahama na kusema kuna viongozi wa mashtaka wanane ambao wanaohusika na kesi. Aliahidi makosa hayo hayatarudiwa tena. Bw Mugambi aliwaamuru wote wanaohusika waandae tetezi zao kabla Oktoba 25. Kesi hiyo itatajwa Oktoba 26 kwa njia ya mtandao ili hakimu atoe mwelekeo jinsi ombi hilo la DPP la kuunganishwa kesi hiyo itasikizwa. NMG yatoa msaada wa vitabu kwa wanafunzi shuleni Kawangware WANAFUNZI zaidi ya 2,800 katika shule ya Msingi ya Kawangware Kaunti ndogo ya Dagoretti Mashariki, Nairobi wamepigwa jeki kielimu baada kupata msaada wa vitabu kutoka kwa kampuni ya Nation Media Group (NMG). Kampuni ya NMG inayochapisha gazeti la Taifa Leoilitoa msaada wa vitabu vya thamani ya Sh200,000 ilhali kampuni ya Bata ilipeana jozi za viatu kwa wanafunzi wote kuanzia chekechea hadi Darasa la Nane. Wafanyakazi wa NMG waliongozwa na Mkuu wa Masuala ya Nje na Mauzo, Bw Clifford Machoka huku Meneja wa Kampuni ya Bata Nchini, Bi Jeddidah Thotho akiongoza wafanyakazi wenzake. Akiongea kwenye hafla hiyo, Bw Machoka alisema nia ya NMG kuwasaidia watoto ni kubadilisha maisha yao kupitia elimu. “Nia ya kampuni la NMG ni kubadilisha maisha ya wanafunzi kwa kupiga jeki elimu yao kupitia magazeti yetu ya Taifa Leona Daily Nation,” Bw Machoka alisema. Vile vile, Bw Machoka alisema NMG itatoa nakala za magazeti ya NMG ili wanafunzi wasome akifafanua kuwa kuna mambo mengi ya elimu ndani ya magazeti hayo. Alisema imebainika kuwa baadhi ya wahalifu wanawatumia wahudumu wa bodaboda kuendesha uhalifu. Bi Ngirici alisema hayo Jumamosi katika mkahwa wa Sifa Gardens mjini Kutus alipozindua rasmi Chama cha Akiba na Mikopo cha wanabodaboda mjini humo kwa jina Kutus Riders Operators Sacco. “Nimewahakikishia kuwa nitawasaidia ili mjiimarishe. Lakini nangependa kuwaomba mjiupushe na vitendo vya uhalifu. Pia mjihadhari ili msije mkutatumika kufanikisha shughuli za uhalifu,” akaeleza. Bi Ngirici alielezea imani kuwa atachaguliwa kuwa Gavana wa Kirinyaga katika uchaguzi mkuu wa 2022. “Nikichaguliwa gavana mwaka ujao nina imani kuwa nitakuwa nikipatikana kwa urahisi kwa sababu nimezaliwa, kulelewa na kuolewa hapa Kirinyaga. Kwa hivyo, siwezi kuwatelekeza watu wetu,” akasema Bi Ngirici. Wachungaji waomba amani idumu Kenya inapojiandaa kwa uchaguzi mkuu Wakiongozwa na Askofu wa Kanisa la Glory Outreach Assembly (GOA) la Kahawa Sukari Bw James Kamata, walisema uvamizi unaoendelea eneo la Laikipia Magharibi unatia hofu kwa wakazi wa huko na ni vyema vitengo vya usalama kuingilia kati. Katibu wa Shirika la muungano wa wachungaji linalofahamika kama Federation of Evangelical and Indigenous Christian Churches of Kenya (FEICCK) Askofu David Munyiri Thagana, aliiomba serikali kuwa mstari wa mbele kuona ya kwamba uvamizi unaoendelea Laikipia unazimwa haraka iwezekanavyo. Kwa muda wa mwezi mmoja sasa, wakazi wa Laikipia wamekuwa wakiishi kwa hofu bila kujua la kufanya kutokana na mashambulio yanayofanywa na wavamizi wa kuiba mifugo. “Sisi kama wachungaji tunaiomba serikali ichukue hatua ya dharura kuona ya kwamba wavamizi hao wanakabiliwa vilivyo na kulinda maisha ya wananchi. Hata wakazi kadha wameuawa na mifugo zao kuibwa katika maeneo hayo,” alifafanua Askofu Kamata. Wachungaji hao walitoa ushauri kwa wanasiasa kuwa makini ili wasichochee uhasama miongoni mwa wakazi wa Laikipia. Waliyasema hayo katika kanisa la Glory Outreach Assembly lililoko eneo la Kahawa Sukari. Askofu Kamata aliiomba Tume ya Uwiano na Utangamano (NCIC) kuwa mstari wa mbele kuona ya kwamba viongozi wa Kisiasa wanahubiri amani. “Wakati huu tunapoelekea uchaguzi mkuu tunastahili kuwa pamoja kama wananchi. Kila mmoja wetu anahitaji mwenzake,” alisema Askofu Kamata. “Ni pepo mbaya aliyeniingia hata nikatamani kumpiga picha mlalamishi,” alisema Ambeyi. Mlalamishi alikiri alisababisha kero kwa kumpiga picha mwanamke huyo katika choo kilichoko kwenye kituo cha mafuta ya petrol cha Rubis mnamo Oktoba 7 mwaka huu. Mlalamishi alikuwa ameingia katika petrostesheni hiyo kujaza gari lake mafuta. Akiwa msalani mshtakiwa alimpiga picha akimchunguza kupitia mwanya katika mlango wa choo hicho. Mwanachuo ashtakiwa kwa kutuma picha za ngono kwa mtoto wa kike MWANAFUNZI katika chuo cha Kabete Vetlab alishtakiwa Jumanne kwa kumtumia msichana wa miaka 14 picha za wanaume wakiwa uchi kwa lengo la kumshawishi washiriki ngono. Humphrey Adamba alikanusha shtaka la kumtumia picha za ngono mtoto huyo kwa lengo la kumchafua mawazo.Shtaka lilisema mshtakiwa alimtumia mlalamishi picha za wanaume wakibusu wanawake mnamo Oktoba 11, 2021 kwa lengo la kuboronga mawazo yake. Adamba mwenye umri wa miaka 20 alikanusha shtaka dhidi yake aliposhtakiwa mbele ya hakimu mkazi mahakama ya Milimani Bi Wandia Nyamu. Mshtakiwa huyo aliomba mahakama imwachilie kwa dhamana. Bodi yasaka chanzo cha jengo kuporomoka BODI ya wahandisi nchini (EBK) inaendelea kuchunguza mkasa wa kuporomoka kwa jengo mjini Ruiru, Kaunti ya Kiambu wikendi, huku ikiwaonya wakandarasi wasiotumia vifaa thabiti katika ujenzi. Bodi hiyo pia imesema itayaondoa kwenye orodha majengo yote yanayoendelea kujengwa nchini, ikiwa hayatasajiliwa ifikapo mwisho wa Novemba. Akizungumza na wanahabari Jumatatu, Mkurugenzi mkuu wa Mamlaka ya Kitaifa ya Ujenzi (NCA), Bw Maurice Akech, alitoa wito kwa wakandarasi wote wafanye usajili wa haraka kwa majengo yote yanayoendelea kujengwa kabla ya ukaguzi kuanzishwa rasmi. DPP ataka kesi za Kimwarer, Arror ziunganishwe MKURUGENZI wa Mashtaka ya Umma (DPP), Noordin Haji sasa anataka kesi za ufisadi wa Sh63 bilioni zinazowakabili aliyekuwa waziri wa Fedha Henry Rotich na mkurugenzi mkuu wa zamani Shirika la Ustawi wa Kerio Valley (KVDA), David Kimosop ziunganishwe. Kesi hizo mbili zinahusu kufujwa kwa pesa katika ujenzi wa mabwawa ya Kimwarer na Arror. Katika ombi hilo, DPP amepunguza idadi ya washtakiwa kutoka 18 hadi tisa. NMG yatoa msaada wa vitabu kwa wanafunzi shuleni Kawangware WANAFUNZI zaidi ya 2,800 katika shule ya Msingi ya Kawangware Kaunti ndogo ya Dagoretti Mashariki, Nairobi wamepigwa jeki kielimu baada kupata msaada wa vitabu kutoka kwa kampuni ya Nation Media Group (NMG). Kampuni ya NMG inayochapisha gazeti la Taifa Leoilitoa msaada wa vitabu vya thamani ya Sh200,000 ilhali kampuni ya Bata ilipeana jozi za viatu kwa wanafunzi wote kuanzia chekechea hadi Darasa la Nane. Wafanyakazi wa NMG waliongozwa na Mkuu wa Masuala ya Nje na Mauzo, Bw Clifford Machoka huku Meneja wa Kampuni ya Bata Nchini, Bi Jeddidah Thotho akiongoza wafanyakazi wenzake. Akiongea kwenye hafla hiyo, Bw Machoka alisema nia ya NMG kuwasaidia watoto ni kubadilisha maisha yao kupitia elimu. “Nia ya kampuni la NMG ni kubadilisha maisha ya wanafunzi kwa kupiga jeki elimu yao kupitia magazeti yetu ya Taifa Leona Daily Nation,” Bw Machoka alisema. Vile vile, Bw Machoka alisema NMG itatoa nakala za magazeti ya NMG ili wanafunzi wasome akifafanua kuwa kuna mambo mengi ya elimu ndani ya magazeti hayo. Watu 26 wanaoishi na ulemavu Kiambu wapokea vifaa vya kazi kutoka NFDK WALEMAVU wapatao 26 kutoka Kiambu, wamenufaika na vifaa vya kazi kutoka kwa mfuko wa Hazina ya Kitaifa Maalum kwa Watu Wanaoishi na Ulemavu (PLWDs) yaani National Fund for the Disabled of Kenya (NFDK). Prof Julia Ojiambo, mmoja wa maafisa katika kamati ya hazina hiyo na naibu kamishna wa Thika Bw Mbogo Mathioya walihudhuria hafla hiyo. Prof Ojiambo, alisema vifaa hivyo vya kazi kwa walemavu viligharimu takribani Sh650,000 Baadhi ya vifaa vilivyotolewa ni vya kutumika kwenye kinyozi, vifaa vya ususi, vifaa vya kazi ya useremala, cherehani za kushona nguo, na viti vya magurudumu. Baadhi ya wanufaika wa mpango wa NFDK. Picha/ Lawrence Ongaro Alieleza kuwa serikali imejitolea kuzunguka kote nchini kuona ya kwamba walemavu wanasaidiwa vilivyo. CHARLES WASONGA: SGR kuelekea Malaba itapiga jeki biashara TANGAZO la Shirika la Reli nchini (KRC) kwamba huduma za treni kati ya Mombasa na miji ya Kisumu na Malaba zitaaza tena Novemba mwaka huu ni habari njema kwa wafanyabiashara wa humu nchini. Vilevile, kurejeshwa kwa huduma hizo za uchukuzi wa bidhaa na abiria kutachochea ukuaji wa uchumi ambao umeathiriwa pakubwa na makali ya Covid-19, miongoni mwa changamoto nyinginezo. Mkurugenzi Mtendaji wa KRC, Philip Mainga wiki jana alisema kuwa huduma hiyo itafanikishwa baada ya kukamilika kwa ujenzi wa reli inayounganisha reli ya kisasa (SGR) katika eneo la Mai Mahiu na reli ya zamani katika eneo la Longonot karibu na mji wa Naivasha. Afisa huyo aliambia wabunge wanachama wa Kamati ya Fedha kwamba ujenzi wa reli hiyo mpya uligharimu Sh3.5 bilioni. Mradi wa ukarabati wa reli ya zamani kutoka Naivasha hadi mji wa Malaba ulioko katika mpaka wa Kenya na Uganda na laini ya kutoka Nakuru hadi Kisumu uligharimu jumla ya Sh3.8 bilioni. Kwa hivyo, kwa kutumia Sh7.3 bilioni pekee, shirika la KRC litawezesha uchukuzi wa bidhaa na abiria kutoka Mombasa hadi taifa jirani la Uganda, kupitia mji wa Malaba, kwa gharama nafuu. Aidha, mizigo kutoka Mombasa itasafirishwa hadi Kisumu kisha ipakiwe kwa meli katika bandari mpya ya Kisumu na kusafirishwa hadi Uganda. Ukarabati wa bandari hiyo uligharimu Sh3.2 bilioni.Hii itaimarisha biashara kati ya Kenya na mataifa jirani ya Uganda, Jamhuri ya Kidemokrasia ya Congo (DRC) na Rwanda ambayo hayajapakana na bahari. Kwa mfano, kulingana na takwimu za hivi punde zilizotolewa na Shirika la Kitaifa la Takwimu (KNBS) Kenya iliuza bidhaa za Sh24.04 bilioni kati ya Mei na Juni mwaka huu. Hii ni mbali na mapato kutoka kwa bidhaa zilizouzwa Uganda, ikiwemo mafuta, ambayo hutua katika bandari ya Mombasa na kusafirishwa kwa barabara hadi Uganda. Hivi majuzi, Rais wa DRC, Felix Tshisekedi alizuru nchini na kutia saini mkataba wa kibiashara wa thamani ya Sh92 bilioni kwa mwaka kati ya nchi yake na Kenya. Kwa hivyo, sasa ni wajibu wa Kenya kupalilia uhusiano mzuri wa kidiplomasia na mataifa haya jirani ili iweze kufaidika kibiashara. Kunawiri kwa biashara kati ya Kenya na mataifa haya bila shaka kutaliletea taifa hili mapato yatakayoliwezesha kupunguza zigo la madeni linayodaiwa na mataifa ya nje hasa China. Kufufuliwa kwa shughuli za uchukuzi kwa reli kati ya Mombasa na miji ya Kisumu na Malaba pia kutawezesha mradi wa SGR kuvuna faida kubwa, hususan, kupitia usafiirishaji wa mizigo hadi maeneo ya bara na mataifa jirani. Tangu kuzinduliwa kwa huduma za uchukuzi wa bidhaa kupitia reli hiyo mpya, mapato kutokana na uchukuzi wa mizigo imekuwa finyu zaidi hali iliyotilia shaka faida ya mradi huo wa SGR uliogharimu Sh347 bilioni.Aidha, laini kutoka Nairobi hadi Mai Mahiu iligharimu Sh150 bilioni, pesa ambazo zilikopwa kutoka serikali ya China.I sitoshe, kurejelewa kwa safari za treni kutoka Nakuru hadi Kisumu na hatimaye Butere kutaimarisha biashara katika miji ya Molo, Elburgon, Londiani, Koru, Muhoroni na Chemelil ambayo ilififia baada ya kusitishwa kwa huduma hizo miaka 15 iliyopita.Changamoto sasa ni kwa serikali na shirika la KRC kuhakikisha inatoa huduma bora na za kutegemewa na wateja. Kaunti lawamani kuhusu ubomoaji SERIKALI ya Kaunti ya Mombasa imelaumiwa kwa ubomoaji majengo ambao ulitokea katika sehemu tofauti za mji huo. Katika kisa cha kwanza, mfanyibiashara anayemiliki kampuni ya uokaji mikate ya Fayaz, Bw Mohamed Ayub alikashifu utawala wa Gavana Hassan Joho kwa kusimamisha miradi yake katika ufuo wa Bahari Hindi. Kisa kingine kinahusu ubomoaji wa kituo cha mafuta, ambacho kilidaiwa kuwa katika sehemu inayofaa kuwa ya ujenzi wa nyumba za Buxton Point. Mradi huo unaendelezwa na kampuni ya mwanasiasa Suleiman Shahbal kwa ushirikiano na serikali ya Kaunti ya Mombasa. Bw Ayub alishtumu serikali ya Kaunti kwa kusimamisha ujenzi wa msikiti wa Madhubaha katika eneo la Mji wa Kale, lakini serikali ya kaunti ikasisitiza ardhi hiyo ni ya umma. Mvutano ulichipuka Bw Ayub alipoanza ujenzi wa msikiti huo serikali ya Kaunti iliposema kwamba ujenzi huo unahitilafiana na barabara ya ufuoni na shughuli za uvuvi. Bw Ayub anaeleza kuwa aliamua kufanya ujenzi huo baada ya eneo hilo kubadilishwa kuwa maficho ya watumizi wa dawa za kulevya na walevi. “Kila mtu anajua Madhubaha ni maficho ya watumizi wa dawa za kulevya na walevi ndio maana tukaamua kubadilisha mandhari ya eneo hilo kwa kulijenga. Lakini nahangaishwa sana, tumechoka! Tumekuwa kwenye biashara kwa zaidi ya miaka 100 na hatujawahi kupitia uonevu huu,” alisema Bw Ayub. Alieleza kuwa anamiliki ardhi hiyo ingawa afisa wa uchukuzi na ujenzi katika Kaunti, Bw Tawfiq Balala alieleza kuwa ardhi hiyo haifai kumilikiwa na mtu binafsi. “Fuo zote ni za umma, hazimilikiwi na watu binafsi. Hatupingi ujenzi wa msikiti jinsi inavyodaiwa,” alisema. Kwa miaka mingi, sehemu hiyo maarufu ya Madhubaha imekuwa ikitumiwa na wavuvi na watengenezaji wa boti. Wavuvi walimshtumu mfanyibiashara huyo kwa kutaka kuwafurusha. Lakini Bw Ayub alisema hajakataza wavuvi kuendeleza biashara zao sehemu hiyo. Hata hivyo, Bw Balala alimtaka Bw Ayub kufanya kikao na serikali ya Kaunti kusuluhisha mgogoro huo. Baraza la Maimamu na Wahubiri nchini Kenya liliingilia mzozo huo na kutaka lisifanywe kuwa mzozo wa kidini.Wakazi pia wanalia kuhusiana na ubomozi wa kituo cha mafuta. “Babangu alijenga kituo hiki cha mafuta miaka 20 iliyopita. Kamwe hakikuwahi kuwa na shida na serikali ya Kaunti mpaka sasa. Hatujapokea ilani yoyote au amri ya korti kwamba tunapaswa kuondoka katika eneo hili,” akasema mmiliki, Bi Najma Ahmed. Juhudi za kupata maoni ya serikali ya Kaunti kuhusu kisa hiki hazikufua dafu, lakini msimamizi mkuu wa mradi huo wa Buxton, Bw Ahmed Badawy alihimiza wenye malalamishi kuyawasilisha kwa serikali ya Kaunti. Kwenye ombi lililoidhinishwa kuwa la dharura na Jaji wa Mahakama Kuu, Jaden Thuranira, Bw Itumbi anasema kwamba kesi ya kuharibu jina iliyowasilishwa na mfanyabiashara huyo inanuiwa kutimiza malengo ya kisiasa. “Sijawaahi kuchapisha habari za kumharibia jina Bw Kamau au mtu yeyote katika maisha yangu. Ninaheshimu sana kila mtu kama ninavyojiheshimu mimi binafsi,” akasema Bw Itumbi kwenye ombi alilowasilisha jana. Kiangazi: Serikali yaahidi kununua mifugo SERIKALI inalenga kuzindua mpango wa kuokoa mifugo katika maeneo yanayoathiriwa na ukame kama njia ya kupunguza athari za muda mrefu zinazosababishwa na janga hilo. Wizara ya Ugatuzi ilisema kuwa hali inaendelea kuwa mbaya katika maeneo hayo huku mifugo zaidi wakitarajiwa kufa kutokana na ukosefu wa maji na lishe. Akizungumza katika mkutano na wadau uliofanyika katika Mji wa Maralal, Kaunti ya Samburu, Waziri Msaidizi wa Ugatuzi, Bw Abdul Bahari, alisema kuwa serikali itatafuta soko la mifugo kutoka kwa Kenya Meat Commission (KMC). Alisema serikali iko tayari kununua mifugo dhaifu kutoka vijijini ili kuwaokoa wafugaji kutokana na hasara wanayopata kufuatia ukame huo. “Mpango huo unalenga kuwaokoa wafugaji kutoka maeneo yaliyoathiriwa na ukame. Tutanunua mifugo kutoka vijiji mbalimbali na kuwatafutia soko wafugaji hao.” Bw Bahari alisema zoezi hilo linalenga kuwachukua mifugo dhaifu kwa kununua ng’ombe, mbuzi na kondoo kutoka kwa wafugaji watakaokubali. Mifugo itakayonunuliwa itatumika kama chakula na kusambazwa kwenye maeneo yaliyoathiriwa zaidi. Serikali pia inalenga kusambaza msaada wa chakula na lishe ya mifugo katika kaunti 10 zilizoathiriwa na ukame.Alisema tayari magunia 8,000 ya lishe ya mifugo yametumwa katika kaunti hizo. Kando na lishe ya mifugo, wizara hiyo pia inatoa msaada wa pesa na chanjo kwa familia zilizoathiriwa.Bw Bahari alisema wanalenga familia zilizo katika mazingira magumu katika kaunti 10 zilizoathirika zaidi miongoni zikiwa za Samburu, Marsabit, Isiolo, Mandera na Turkana. Kulingana na Mamlaka ya Kufuatilia Hali ya Ukame nchini (NDMA), Kaunti zaidi ya 10 kaskazini mwa Kenya zinaendelea kushuhudia ukame jambo linalosababisha ugumu wa kupata chakula, maji na malisho ya mifugo. Mamlaka hiyo imesema kuwa uzalishaji wa maziwa na nyama kutoka kaunti mbalimbali za wafugaji umeshuka kufuatia kupungua kwa malisho kkutokana na ukosefu wa mvua. Asilimia kubwa ya wakazi wa kaunti kame huendesha ufugaji na kawaida na hutegemea mifugo kwa mahitaji yote ya kimsingi. Wakazi hawa imebainika huathiriwa mno na vifo vya mifugo kwa sababu ndio tegemeo lao kujisaidia kiuchumi.Baadhi ya wakazi wa maeneo yaliyoathiriwa wanashindwa kujimudu kimaisha. Bei ya mifugo imeshuka huku baadhi ya masoko yakifungwa kutokana na ukosefu wa wanunuzi. Ni muhimu watu wapate chanjo ya corona – Dkt Kantaria ashauri MKURUGENZI Mkuu wa Kampuni ya pembejeo ya Elgon Kenya, Dkt Bimal Kantaria amehimiza wananchi kujitokeza kupata chanjo ya virusi vya Corona. Dkt Kantaria amesema chanjo hiyo ni muhimu, hasa kutokana na manufaa yake kusaidia kuzima makali ya Covid-19. Alisema hayo katika hafla ya ukumbusho wa Mwenyekiti wa kampuni hiyo yenye makao yake makuu Mombasa Road, jijini Nairobi, Bw Rajni Kantaria aliyeaga dunia Agosti 31, 2021. Akihimiza wananchi kutilia maanani mikakati na kanuni kuzuia kuenea kwa Homa ya Corona, Dkt Kantaria alisema taifa na ulimwengu utaweza kukabili janga hili la kimataifa endapo watu watashirikiana. Sote tulikuwa tumeugua na kwa sababu ya chanjo tuliyopata, tulikuwa salama,” Dkt Kantaria akafichua.Mzee Rajni ndiye babake Mkurugenzi huyo, na anakumbukwa kutokana na jitihada na mchango wake kusaidia kuboresha sekta ya kilimo nchini. Kutoka kulia, Mkurugenzi Mkuu wa Kampuni ya pembejeo ya Elgon Kenya, Dkt Bimal Kantaria, dadake, Bi Leena Kantaria na nduguye ambaye pia Mkurugenzi Mkuu mwenza Bw Baiju Kantaria wakati wa hafla ya ukumbusho wa Mwenyekiti wa kampuni hiyo Mzee Rajni Kantaria aliyefariki Agosti 31, 2021…PICHA/ SAMMY WAWERU “Nashauri kila mmoja, na pia katika kampuni hii, hususan wazee kuhakikisha wamepata chanjo ya corona,” Dkt Kantaria akasema.Licha ya himizo watu wajitokeze kwa wingi kupata chanjo, wanasiasa wanaendelea kuandaa hafla za umma wengi wa wanaohudhuria wakionekana kutojali sheria na mikakati iliyopendekezwa kukinga kuambukizwa. “Ugonjwa huu upo nasi na tutaishi nao kwa sababu tiba haijapatikana. Chanjo ni muhimu sana,” akasisitiza Dkt Kantaria. Kauli ya Dkt Kantaria imejiri wakati ambapo serikali inaendelea kutoa chanjo ya corona na kutaka wale ambao hawajajitokeza kufanya hima. Wizara ya Afya inalenga watu milioni 10 kufikia Desemba 2021. Baadhi ya wananchi wanasusia chanjo, wakidai si salama, tetesi ambazo serikali kupitia Wizara ya Afya imetupilia mbali. Kenya inasambaza dozi za chanjo ya AstraZeneca, Johnson & Johnson, Moderna, Pfizer na Sinopharm, ambazo zimeidhinishwa na Shirika la Afya Duniani ndilo WHO. Alisema cheti hicho cha mashtaka kimewasilishwa kwa mujibu wa sheria. Obado ameshtakiwa pamoja na watoto wake Susan Scarlet, Jerry Zachary, Evelyn Adhiambo na Dan Achola Okoth. Washtakiwa wengine ni pamoja na Bw Jared Kwaga anayeshtakiwa pamoja na mkewe na mama yao. Korti yaelezwa jinsi mwanamke alivyoibia mfanyabiashara MFANYABIASHARA raia wa Uganda aliibiwa Sh130,000 na mwanamke saa chache baada ya kukutana kwa mara ya kwanza katika baa moja eneo la Kilimani, Nairobi. Mwanamke huyo, Clare Monyangi Moseti, 28, anakabiliwa na shtaka la wizi katika Mahakama ya Kibera baada ya kudaiwa kwamba alimlewesha mfanyabiashara huyo katika nyumba yake iliyoko barabara ya Muringa, Kilimani, Nairobi. Inadaiwa kwamba alitenda kosa hilo kati ya Oktoba 14 na 16 mwaka huu wa 2021. Bw Kaba alieleza mahakama kuwa washukiwa hao ni watu wenye familia na kuwekwa kwao kizuizini kutawakosesha nafasi ya kuchuma mapato ya kujisaidia. “Naomba wateja wangu waachiliwe kwa dhamana kwa sababu wao ndio tegemeo kwa familia zao. Na hawawezi kukataa kufikia mahakamani. Kuzuiliwa kwao kuchangia wake na watoto wao,” akaongeza. Hata hivyo, Bw Mutai alikataa ombi hilo na kuamuru kuwa kesi itajwe mnamo Oktoba 29, 2021 wakati ambapo atatoa mwelekeo zao. Wakati huo huo, Mbunge wa Kitutu Chache Kaskazini Jimmy Angwenyi jana Jumanne alilaani tukio hilo la Jumapili na kuwashauri wakazi kukoma kuchukua sheria mikononi mwa kwa kuwateketeza washukiwa wa uchawi. “Ikiwa mtu fulani anashukiwa kuwa mchawi kile wananchi wanafaa kufanya ni kupiga ripoti kwa polisi. Wananchi hawana haki au idhini ya kuwashambulia na kuwaua washukiwa,” Bw Angwenyi akasema kwenye kikao na wanahabari katika majengo ya bunge, Nairobi. Mbunge huyo aliwataka wakazi wa eneo hilo kukumbutia mafunzo ya kidini na kukoma kuendeleza ushirikina. Kiongozi huyo aliwataka maafisa wa polisi kuwasaka washukiwa zaidi walioshiriki katika mauaji ya akina mama hao katika eneo la Marani. “Nafurahi kuwa washukiwa wanne wamekamatwa. Lakini wengine walioshirikiano nao na ambao bado wanajificha wanafaa kukamatwa na kuwasilishwa mahakamani,” Bw Angwenyi akaongeza. DPP ataka kesi za Kimwarer, Arror ziunganishwe MKURUGENZI wa Mashtaka ya Umma (DPP), Noordin Haji sasa anataka kesi za ufisadi wa Sh63 bilioni zinazowakabili aliyekuwa waziri wa Fedha Henry Rotich na mkurugenzi mkuu wa zamani Shirika la Ustawi wa Kerio Valley (KVDA), David Kimosop ziunganishwe. Kesi hizo mbili zinahusu kufujwa kwa pesa katika ujenzi wa mabwawa ya Kimwarer na Arror. Katika ombi hilo, DPP amepunguza idadi ya washtakiwa kutoka 18 hadi tisa. Akamatwa na bastola feki na kutupwa jela Gilbert Ochieng aliye na umri wa miaka 41 alishtakiwa kujiandaa kutekeleza uhalifu wa wizi wa mabavu. Ochieng alitiwa nguvuni katika barabara ya Ole Sereni karibu na chuo kikuu cha Strathmore University mnamo Oktoba 14, 2021. Awara amlewesha Mganda na kumpora Sh130,000 MWANAMKE aliyempumbaza mfanya biashara kutoka Uganda kwa kumpa madawa ya kulevya kabla ya kumwibia Sh130,000 amefikishwa kortini. Clare Monyangi Moseti , mwenye umri wa miaka 28 alishtakiwa kwa wizi. Monyangi alidaiwa alimlewesha mwanaume huyo katika kilabu kimoja katika eneo la Kilimani jijini Nairobi. Ilikuwa mara ya kwanza wawili hao kukutana.Monyangi anadaiwa alimpa dawa mgeni huyo na kumwacha akiwa amelewa chakari akiwa uchi nyumbani kwake. Moseti anasemekana alimpa mlalamishi dawa ya kulevya ijulikanayo Benzodiazepines kati ya Oktoba 14 na 16. Mshtakiwa anadaiwa katika kipindi cha siku hizi mbili mlalamishi alikuwa hajapata fahamu. Upande wa mashtaka umesema mlalamishi na mshtakiwa walianza kutema tindi katika kilabu Adlife Plaza. Monyangi alikuwa na mwenzake alipoitishwa nambari ya simu na mlalamishi. Mshtakiwa na mlalamishi waliandamana hadi nyumbani kwake kuendelea na kuponda raha. Mjakazi akana kuiba mkufu na pesa za mwajiri wake MJAKAZI aliyetoroka kutoka kwa mwajiri wake ameshtakiwa kwa wizi wa zaidi ya Sh140,000 na mkufu wa thamani ya Sh3000. Alipofikishwa mbele ya hakimu mkazi Charles Mwaniki, Irene Andanu, alidai aliteswa na kudhulumiwa na maafisa wa polisi waliomtia nguvuni. Irene alieleza Bw Mwaniki kuwa polisi walimfungia ndani ya nyumba ya mwajiri wake Bi Joy Mbeche kwa siku nzima kabla ya kupelekwa kituo cha polisi. Irene alikabiliwa na shtaka la kuchomoka na pesa hizo za mwajiri wake alipomaliza kuosha chumba cha kulala na kupanguza kabati yake vumbi. Mahakama ilielezwa kuwa mshtakiwa aliiba pesa hizo Oktoba 7,2021 katika mtaa wa Mountain View kaunti ndogo ya Westlands, Nairobi. Polisi walisema mshtakiwa alipata pesa hizo na mkufu huo kutokana na kazi yake. Mahakama ilifahamishwa mshtakiwa aliyeajiriwa Septemba 15, 2021 kuwa anafanya kazi siku nne kwa wiki kati ya saa mbili asubuhi na saa 12 jioni. Mlalamishi alikuwa jikoni akiendeleza mapishi mshtakiwa alipokuwa akifanya kazi katika chumba chake cha kulala. Baada ya kuchana mbuga na pesa hizo mshtakiwa alitoweka hadi alipokamatwa Oktoba 14, 2021. Mbali na wawili hao (njuki na Margaret) kuna maafisa tisa wa serikali ya kaunti ya Tharaka Nithi na washtakiwa wengine kutoka familia moja. Washtakiwa wengine walioshtakiwa kutoka familia moja ni Kenneth Mucuiya na mkewe Caroline Wambui pamoja na Bw Japheth Gitonga ambaye ni ajenti wao wa masuala ya Benki na pia msaidizi wao kazini. Jaji James Wakiaga alimwamuru Bw Ogoti asisikize kesi hiyo alipoamuru kesi hiyo ya ufisadi ihamishwe kutoka mahakama ya kuamua kesi za ufisadi ya Milimani Nairobi hadi korti ya Embu. Bw Njuki ameshtakiwa na watu wengine 20. Jaji Wakiaga anayesimamia kitengo cha mahakama kuu cha kushughulikia kesi za ufisadi alisema Bw Njuki na wenzake wangelishtakiwa kwa mara ya kwanza katika mahakama ya Embu. Jaji mkuu kuapisha majaji sita endapo Rais Uhuru Kenyatta hatawaapisha katika muda wa siku 14 MVUTANO kati ya Rais Uhuru Kenyatta na Idara ya Mahakama kuhusu uteuzi wa majaji sita wa mahakama ya rufaa na mahakama kuu ulichukua mwelekeo mpya jana huku akipewa siku 14 kuwaapisha. Asipowaapisha majaji hao sita katika siku hizo 14 basi Jaji Mkuu Martha Koome na tume ya huduma za mahakama JSC wametwikwa jukumu la kuwaapisha ili waanze kazi mara moja pasi kumshirikisha tena Rais Kenyatta. Majaji hao walisema tangu 2019 Rais Kenyatta hakuwaapisha baada ya kuteuliwa na JSC kwa mujibu wa sheria. uya” katika muda wa siku Wawili kati ya majaji hao sita Joel Ngugi na George Odunga walikuwa miongoni mwa majaji watano walioangusha BBI. Uamuzi huu ni dhihirisho wazi Rais Kenyatta ameshindwa nguvu katika mvutano huu wa kupimana nguvu kati ya afisi ya rais na idara ya mahakama. Wengine ni Bw Evans Makori na naibu wa msajili wa mahakama kuu Bi Judith Omange. Makori na Omange waliteuliwa na JSC kuwa Majaji katika idara ya Masuala ya Ardhi na Mazingira. Majaji hawa sita walikuwa miongoni mwa majaji 41 walioteuliwa 2019 kisha Rais Kenyatta akachelea kuwateua akidai baadhi yao walihusika na ufisadi. Kupitia kwa wakili Danstan Omari majaji hao walishtaki serikali wakidai walikuwa wamebaguliwa.Jana walipata afueni mahakama ilipoamuru rais awaapishe. Na wakati huo huo Bw Kihara aliponea chupuchupu kutangazwa kuwa hafai kuhudumu katika wadhifa wa Mwanasheria mkuu (AG) kutokana na ushauri anaotoa kwa Serikali na haswa Rais kuhusu suala hili la uteuzi wa majaji 41. Mwanasheria mkuu ndiye utoa ushauri kwa serikali katika masuala yote. Walalamishi kuhusu uteuzi huu wa majaji sita waliomba mahakama imtimue kazini Bw Kariuki kwa ushauri anaotoa duni na uliopotoka kwa rais. Mmoja wa majaji 41 waliokuwa wameteuliwa aliaga kukasalia 40.Uamuzi huu wa jana umeonyesha wazi kabisa Rais Kenyatta ameshindwa katika vita hivi vya nivute nikuvute vya uteuzi wa majaji hao kwa vile wataanza kutekeleza majukumu yao pasi kuidhinishwa na rais. Wamiliki wa matatu wachangamkia kuondolewa kwa kafyu WAHUDUMU wa matatu wametangaza kuwa watarejelea safari za usiku kuanzia leo Alhamisi baada ya Rais Uhuru Kenyatta kuondoa kafyu na agizo lake kuanza kutekelezwa mara baada ya hotuba aliyoitoa kwenye sherehe za Mashujaa katika uwanja wa Wang’uru, Kaunti ya Kirinyaga jana Jumatano. Mwenyekiti wa Chama cha Wamiliki wa Matatu (MOA) Simon Kimutai alisema baadhi ya wahudumu wa magari hayo watahitaji kwanza kuwajulisha wateja wao kwamba wamerejea safari za usiku. “Baadhi miongoni mwetu tutaanza safari za usiku Alhamisi. Hii ni kwa sababu tutahitaji kutoa matangazo kwa wateja wetu kwamba tunatoa huduma za usiku,” Bw Kimutai akaambia Taifa Leo kwenye mahojiano katika simu. Akihutubu kuhusu hali ya virusi vya corona nchini, Bw Kagwe alisema mikahawa na maeneo ya burudani yataendelea kuzingatia baadhi ya masharti kama ambavyo imekuwa awali. “Hoteli na maeneo ya burudani zitahitajika kuendelea kuweka maeneo ya wateja kunawa mikono na kuhakikisha kwamba hawakaribiani,” akaeleza Bw Kagwe. Wafanyabiashara wadogowadogo katika mitaa kadhaa viungani mwa Nairobi walilalamika kuendelea kuhangaishwa na polisi, kwani serikali haijaweka wazi ikiwa wako huru kuendesha shughuli zao kwa muda wa saa 24. “Ikiwa serikali itatoa mwongozo ufaao, basi tutakuwa huru kuendesha biashara zetu bila wasiwasi wowote. Hata hivyo, kuna hali ya suitafahamu hadi sasa,” akasema Bi Mary Khayesi, ambaye ni mchuuzi katika mtaa wa Umoja, Nairobi. Malalamishi kama hayo pia yametolewa na baadhi ya wahudumu wa bodaboda, ambapo walisema “serikali itawaharibia pato” ikiwa hoteli na vituo vya burudani vitafungwa saa tano usiku. Tumepuuzwa na Rais Uhuru, Wapwani walia BAADHI ya viongozi wa Pwani wamemkosoa Rais Uhuru Kenya kwa kutoangazia changamoto za eneo hilo katika mikakati ya kuinua uchumi aliyotangaza wakati wa sherehe za Mashujaa Dei. Katika sherehe hizo zilizofanywa Kaunti ya Kirinyaga Jumatano, Rais Kenyatta alitangaza mikakati mingi ya kifedha na sera ikilenga sekta mbalimbali kama vile kilimo, afya, elimu, miundomsingi, kawi, miongoni mwa mengine ili kufufua uchumi wa nchi uliopata pigo kubwa wakati wa janga la corona. Malalamishi yameibuka kuwa, sekta ya utalii ambayo ni mojawapo ya zile zinazoendelea kupitia hali ngumu zaidi nchini ilisahaulika. Mwenyekiti wa Baraza la Wahubiri wa Kidini Pwani (CICC), Askofu Amos Lewa, alisema hali hiyo inatoa dhihirisho ya kwamba eneo la Pwani limetengwa kiuchumi. “Anazidi kuwapa wapinzani na wale wanaokashifu serikali na pia wengine ambao hawana nia njema kwa taifa, nguvu ya kusema Pwani sio sehemu ya Kenya kwa sababu hautuhesabiwi katika masuala ya taifa. Hatujui kama masuala ya Pwani sio muhimu kwake, lakini Rais angeangalia kila eneo nchini,” akasema Bw Lewa ambaye huongoza kanisa la Joy Fellowship Ministries. Hata hivyo, baadhi ya wadau katika sekta ya utalii walieleza matumaini kuwa hatua ya kuondoa kafyu huenda ikasaidia kibiashara. Mapema mwaka huu 2021 serikali ililalamika kuwa iliwatengea wawekezaji wa sekta ya utalii Pwani Sh1.8 bilioni mwaka uliopita ili wachukue mikopo ya kufufua biashara zao kwa riba ya chini, lakini wafanyabiashara wakawa walegevu kutuma maombi na Sh300 milioni pekee ndizo zikachukuliwa. Kando na utalii, viongozi waliolalamika walisema pia ingekuwa bora kama Rais Kenyatta angetaja hatua zinazochukuliwa kufufua sekta muhimu zilizoporomoka kama vile kilimo cha mnazi na mikorosho, na vile vile sekta ya uvuvi ambayo imekumbwa na changamoto ikiwemo kuingiliwa na wavuvi wanaotoka mataifa ya kigeni. Mbunge wa Kilifi Kaskazini, Bw Owen Baya alisema Pwani imeathirika sana kiuchumi hata kabla ya janga la corona kutangazwa nchini na inasikitisha ikiwa inazidi kusahaulika katika mipango maalumu ya serikali. Maafisa watatu wa polisi washtakiwa kumsaidia muuaji kuhepa MAAFISA watatu wa polisi walishtakiwa jana kwa kumsaidia kutoroka mwanaume aliyekiri kuwa muuaji wa watoto Masten Mulimu Wanjala, Wanjala aliuawa na wananchi waliomfurusha kutoka kijiji kimoja kaunti ya Bungoma siku mbili baada ya kutoroka kituo cha Polisi cha Jogoo Road kaunti ya Nairobi usiku wa Oktoba 12/13, 2021. Kiongozi wa mashtaka Bw James Gachoka hakupinga ombi hilo la dhamana. Akiomba mahakama iwaachilie kwa kiwango kisicho cha juu cha dhamana , Bw Omari alisema washtakiwa walikuwa nje kwa dhamana ya Sh100,000 na hakimu mkazi Bi Jane Kamau. “Mshukiwa wa mauaji ya watoto aliyeshtua kila mmoja alipoungama vitendo vyake vya uhayawani tayari ameuawa.Aliuliwa Bungoma,” Bw Omari alisema. Bw Omari aliendelea kusema wateja hao wake hawakupaswa kushtakiwa mbali wangelichukuliwa hatua za kinidhamu chini ya sheria za polisi. Aua mkewe kwa kumtusi ni bwege kitandani Stephen Nyangeri Mauti,mwenye umri wa miaka 25 alikabiliwa na shtaka la kumuua mkewe Faith Nyatich, mnamo Oktoba 3, 2021.Wapenzi hao walioana Agosti mwaka huu. Baada ya miezi miwili tayari ndoa yao ilikuwa imegauka kuwa chungu ndipo Faith akatorokea Kiserian kuishi na mwanaume mwingine. Upande wa mashtaka umefichua Faith alikuwa ametoroka na kuanza kuishi na mwanaume mwingine katika mtaa wa Kiserian, kaunti ya Kajiado. Ni wakati huo , Nyangeri, alipasua birika na kumsihi mkewe Faith, asitoroke tena kuishi na mwanaume mwingine kama alivyokua amefanya hapo awali. Mahakama ilifahamishwa ,Faith alimfokea na kumkejeli Nyangeri na kumtusi, “wewe hujiwezi kitandani. Wewe ni bwege tu ndio maana nilikutoroka.” Wimbi la hasira lilimkumba,Nyangeri na mara moja akanyanyuka kutoka kitini na kumkaba koo Faith. Faith alipiga duru kisha mshtakiwa akamfunika mdomo kwa kiganja cha mkono wake wa kulia. Faith alinyamaza na kulegea. Mwanasheria mkuu kukata rufaa kuhusu uteuzi wa majaji MWANASHERIA Mkuu Paul Kihara Kariuki amewasilisha notisi ya kukata rufaa kuhusu uamuzi wa Mahakama Kuu, ambapo Rais Uhuru Kenyatta, aliamrishwa awateue majaji sita aliowakataa hapo awali ndani ya siku 14 zijazo. Kupitia Naibu Wakili Mkuu wa serikali Emmanuel Bitta, Bw Kariuki alisema hajaridhishwa na uamuzi huo uliosema Rais Kenyatta anaweza kupuuzwa katika mchakato wa kuwateua majaji wapya.Majaji ambao Rais Kenyatta alikataa kuwateua ni Mabw George Odunga, Aggrey Muchelule, Joel Ngugi, Weldon Koriri, Hakimu Mkuu wa Mahakama ya Mombasa, Evans Makori pamoja na Naibu Msajili wa Mahakama Kuu, Bi Judith Omange. “Baada ya kukamilika kwa siku 14 bila Rais Kenyatta kufanya uteuzi wa majaji hao, itafasiriwa kuwa hana mamlaka tena kwenye suala hilo na majaji hao watakuwa radhi kuchukua majukumu yao mapya,” uamuzi wa Mahakama Kuu ulisema. TSC kupandisha zaidi ya walimu 2,400 vyeo TUME ya Huduma za Walimu Nchini (TSC), inapanga kuandaa mahojiano wiki hii ili kuwapandisha vyeo walimu 2,419 katika shule za msingi na upili nchini. Kwa mujibu wa taarifa iliyotolewa na TSC, mahojiano hayo yataanza mnamo Novemba 1, kisha yakamilike Novemba 12 katika kiwango cha maeneo na kaunti. Mahojiano hayo pia yanatarajiwa kupandisha vyeo walimu wakuu na manaibu wao 1,376 wanaohudumu katika maeneo kame. “Tumechukua hatua hii kuhakikisha kuwa walimu wanapandishwa vyeo kwenye taaluma hii ya ualimu. Mahojiano haya ni kulingana na mwongozo wa kuwapandisha walimu vyeo uliokumbatiwa mnamo 2018,” ikasema taarifa ya TSC. Aidha mahojiano kwa walimu 1,995 ambao wamekuwa wakihudumu kupitia kandarasi, yatafanyika mwezi ujao pamoja na yale ya walimu 1,038 wa shule za msingi na 967 wa shule za upili. Kwa muda wa wiki moja iliyopita, TSC imewapandisha vyeo zaidi ya walimu 100,000 kulingana na mkataba uliotiwa saini wa CBA mnamo 2017 ambao muda wake ulifikia tamati mnamo Juni 30, 2021. Kati ya waliopandishwa vyeo ni walimu 15,407 ambao walihojiwa mnamo Disemba 2020 na Februari 2021. Jumla ya walimu 115,197 idadi inayojumuisha walimu wakuu, manaibu wao na walimu wengine, wamepandishwa vyeo mwaka huu. “Kwa mujibu wa CBA, walimu wote ambao walikuwa wamehudumu kwa gredi moja ya kazi wanafaa wapandishwe vyeo,” ikaongeza taarifa ya TSC. Afisa Mkuu Mtendaji wa TSC, Bi Nancy Macharia akitangaza nafasi ambazo zinafaa ziwaniwe, alisema zitajazwa na walimu kupitia mahojiano ambayo yatakuwa na uwazi mkubwa na wale waliohitimu pekee ndio watapewa nafasi hizo. Aidha alisema mpango wa kuwapandisha vyeo walimu wanaohudumu katika maeneo kame yenye mazingira magumu ya kufanya kazi unafaa kwa kuwa walimu wakuu na manaibu wao wamekuwa wakishikilia vyeo vyao kwa muda kwa miaka mitatu iliyopita. Pia mahojiano haya yatasaidia kuongeza idadi ya walimu wanaohudumu maeneo kame baada ya wengi kuondoka mwaka jana kutokana na kuzorota kwa hali ya usalama. Pia TSC inapanga kurefusha kandarasi za walimu 4,005 walioajiriwa kwa mkataba kwa muda wa mwaka mmoja pekee. Kufikia mwisho wa mwaka 2022, idadi ya walimu hao itakuwa imeongezeka hadi 6,000. Mbali na FAO, serikali pia ilishirikiana na Benki Kuu ya Dunia kuangamiza wadudu hao hatari. Prof Boga alitoa tangazo la mpango huo wakati akipokea lori lilitolewa kama msaada na FAO kwa Wizara ya Kilimo ili kusaidia kusafirisha pembejeo na dawa za kukabili wadudu. “Limeboreshwa ili kusafarisha dawa hatari za wadudu na pembejeo nyinginezo. Ni hatua kubwa tumepiga mbele, na inaashiria uhusiano na ushirikiano wetu wa karibu na serikali ya Kenya,” akasema Bi Carla Mucavi, Mwakilishi wa FAO hapa Kenya. Zaidi ya vyuo 500 vya udereva hatarini kufungwa MAMIA ya vyuo vya kutoa mafunzo ya udereva ziko katika hatari ya kufungwa kufuatia hatua ya Mamlaka ya Usalama Barabarani (NTSA) kuzitaka kutuma upya maombi ya leseni. NTSA imeagiza vyuo zaidi ya 500 vya kutoa mafunzo ya udereva kutuma maombi ya leseni mpya kwa lengo la kunasa vyuo feki na wakufunzi ambao hawajahitimu. Vyuo vingi vya mafunzo ya udereva vimesheheni wakufunzi ambao hawajahitimu na hawajatimiza matakwa yaliyowekwa na NTSA. Chama cha Wamiliki wa Vyuo vya Mafunzo ya Udereva (KDSA) kimeenda kortini kwa mara nyingine katika juhudi za kutaka kuzuia NTSA kuvitaka kutuma upya maombi ya leseni. Kwenye malalamishi yake, KDSA inadai kwamba ina jumla ya wanachama 700, ambapo vyuo vyao viko kwenye hatari ya kufungwa ikiwa masharti hayo mapya ya NTSA yatatekelezwa. Chama hicho kinaongozwa na Bw Samuel Kariuki. Chini ya masharti hayo mapya, NTSA inalenga kuwatuma maafisa wake kukagua vyuo hivyo kuhakikisha vimetimiza masharti yote kuhusu miundomsingi bora na wafanyakazi waliohitimu. Ni baada tu ya kutimiza viwango hivyo ambapo vitapewa leseni mpya. Miongoni mwa miundomsingi ambayo lazima viwe navyo ni maeneo ya watu kungoja kuhudumiwa, afisi za wasimamizi wake na madarasa ya kuwafunzia wanaojifunza udereva. Kulingana na masharti hayo, ni lazima kila darasa liwe na nafasi ya kuwatoshea wanafunzi wanne huku wakiwa wametengana kwa umbali wa mita moja. Vile vile, lazima viwe na vyoo na alama za barabarani zilizoidhinishwa na mamlaka hiyo. Walimu watahitajika kuwa angaa wamefikisha alama ya D- kwenye Mtihani wa Kidato cha Nne (KCSE). Vyuo hivyo pia lazima viwasilishe ripoti maalum kwa NTSA kila Januari mwaka unapoanza. Mmoja wa jamaa zake ambaye hakutaka kutajwa, alisema familia bado ina maswali jinsi mwanao alifaulu kutoroka seli na kusafiri hadi kwao. “Tunashuku polisi walihusika kwenye mauaji ya ndugu yetu. Sababu ni kwamba mara ya mwisho tuliposikia habari kumhusu, alikuwa analindwa vikali na polisi. Kuna maswali kuhusu namna alivyofanikiwa kutoroka na kusafiri hadi nyumbani hadi akauawa,” akasema. Aliongeza familia hiyo inatathmini kuishtaki serikali kutokana na kifo cha mwanao. Naibu Chifu wa Kata Ndogo ya Mukhweya, Bw Abiud Musungu, aliiambia Taifa Leo kwamba maafisa wa serikali wamejaribu kuiomba familia na ukoo wa Bakitwika Kitanga kuchukua matokeo ya DNA ili kumzika mwanao lakini zimetakaa. BAADA ya kuwania urais mara tano bila mafanikio, kiongozi mpya wa Zambia Rais Hakainde Hichilema aliamua kubadili mbinu yake ya kusaka kura. Mbinu yake mpya ilikuwa kukumbatia vijana – na wadadisi wanaamini kwamba ushindi wake wa kishindo aliopata katika uchaguzi mkuu wa Agosti, mwaka huu, ulitokana na kura nyingi alizopigiwa na vijana. Hichilema, 59, ni miongoni mwa matajiri wakubwa katika nchi hiyo ya Afrika ya Kati japo alizaliwa katika familia maskini.Alipowania urais kwa mara ya kwanza mnamo 2006, wadadisi wa masuala ya siasa nchini humo wanasema, kuwa ilikuwa vigumu kwa bwanyenye Hichilema kutangamana na raia wa kawaida pamoja na vijana. Lakini baadaye, Hichilema alibadili mbinu akawa mnyenyekevu na akatumia mitandao ya kijamii kama vile Twitter na Facebook kutangamana na vijana.Hichilema alitumia mitandao ya kijamii kujibu maswali ya vijana na hata kuahidi kuwapa baadhi yao kandarasi ya kuoka keki siku yake ya kuapishwa. Alitumia mitandao ya kijamii kuelezea ahadi na maoni yake kwa vijana na raia wote wa Zambia.Hata baada ya kushinda urais miezi miwili iliyopita Rais Hichilema angali anatumia mitandao ya kijamii kuwahakikishia vijana kwamba serikali yake inashughulikia changamoto zao. Japo kinara wa ODM Raila Odinga na Naibu Rais William Ruto wamekuwa wakikutana na makundi ya vijana kujipigia debe, hawajafanya mengi kutumia mitandao ya kijamii kuwafikia vijana – ambao ni zaidi ya asilimia 50 ya wapigakura nchini. Bw Odinga na Bw Ruto wamekuwa wakitumia mitandao kuonyesha mikutano yao mbashara katika maeneo wanayozuru. Kila wanapokutana na vijana, wanachapisha kwenye kurasa zao za Facebook na Twitter maandishi ya kijilugha cha sheng’. Kulingana na wanasiasa, kila kijana wa chini ya umri wa miaka 35 anazungumza ‘sheng’ – jambo ambalo si kweli. Ni jambo la kusikitisha kwamba idadi kubwa ya wanasiasa wa humu nchini wamekodisha ‘mamluki’ wa mtandaoni, maarufu kama wanablogu, ambao hutumia mitandao ya kijamii kuchafulia majina wapinzani wao kwa kueneza propaganda.Mitandao ya kijamii inafaa kutumiwa na wanasiasa kama chombo cha wanasiasa kutangamana moja kwa moja na wapigakura vijana na wala si kuitumia kuchafuliwa wapinzani wao sifa. Ufisadi, ulafi vinasababisha majumba kuporomoka Kulingana na utafiti uliofanywa, baadhi ya majengo si thabiti, jambo linaloweka maisha ya wanaoishi kwenye majengo hayo hatarini. Visa vya kuporomoka kwa majengo vya hapo awali vinaonyesha kuwa baadhi ya kesi hizo hazichunguzwi na wanakandarasi husika kukamatwa. Kesi nyingi za awali hazina rekodi ya wazi ya hatua zilizochukuliwa, na kwa wachache ambao walifikishwa kortini, hawakuchukuliwa hatua yoyote na serikali. Watafiti sasa wanahusisha ongezeko kwa idadi za majengo yanayoporomoka na kuzembea kwa korti au maafisa husika katika kuangazia kesi hizo. Mnamo 2016, Dorkami House na Neighbors Heights, zote za Juja, zilitangazwa kuwa ni hatari kwa umma baada ya madai ya kupasuka kwa ukuta na sakafu. Mmiliki wa majengo hayo, Robert Kamau Kamiti, alishtakiwa na serikali ya Kaunti ya Kiambu kwa kutekeleza maendeleo bila mpango ulioidhinishwa wa Dorkami, na kwa kukosa kujenga mtaa wa Neighbors Heights kulingana na mpango ulioidhinishwa. Hata hivyo, hakuna hatua yoyote iliyochukuliwa na korti kuhusiana na kesi hiyo. Mnamo Oktoba 2009, jengo la orofa tano lililokuwa likijengwa katika mji wa Kiambu liliporomoka, na kuwauwa watu 17. Hakuna aliyekamatwa kutokana na ajali hiyo. Corona: Serikali yahimizwa kufungua uchumi MWANACHAMA mmoja wa kamati maalum inayoishauri serikali kuhusu janga la Covid-19 ameitaka kuondoa masharti ya kuzuia kuenea kwa virusi vya corona vinavyosababisha ugonjwa huo. Profesa Omu Anzala, ambaye ni mtaalamu wa virusi na magonjwa ya kuambukiza katika Chuo Kikuu cha Nairobi, anasema serikali inafaa kufungua uchumi huku wananchi wakihimiza kuendelea kuvalia barakoa na kunawa mikono au watu kutumia sanitaiza. Kulingana na mtaalamu huyo, ingawa ni muhimu kudhibiti changamoto hii ya kiafya ni muhimu serikali kuzingatia athari zake kwa uchumi wa nchi. “Huu ugonjwa hautatokomezwa kwa haraka. Virusi vya corona vitaendelea kuwa nasi navyo katika viruzi vya Influenza. Lakini maisha sharti yaendelee. Huu sio ugonjwa wa kipekee ambao huua watu. Kufungwa kwa uchumi pia utaua watu wengi wengi,” Profesa Anzala akasema akirejelea ongezeko la umasikini na mahangaiko miongoni mwa wananchi.Mtaalamu huyo anashauri kwamba serikali inafaa kuendeleza kampeni ya utoaji chanjo kupitia uhamasisho wa wanajamii hadi katika ngazi za vijiji. “Sharti tuseme ukweli. Wakenya wanajifungia ndani ya mabaa nyakati za usiku, matatu yanabeba abiria wengi kupita kiasi, miongoni mwa shughuli zingine za ukiukaji wa masharti ya kuzuia kuenea kwa virusi vya corona. Uchumi ufunguliwe na kila mwananchi ajitwike wajibu wa kujikinga dhidi ya ugonjwa huu,” akasema Profesa Anzala ambaye ni Mwanachama wa Kamati ya Kitaifa ya Kupanga Mikakati ya Kupambana na Covid-19 (NERC). Haswa anapendekeza serikali iondoe amri ya kutotoka nje nyakati za usiku, almaarufu, kafyu ili wafanyabiashara na magari ya uchukuzi yaruhusiwe kuhudumu saa 24 Profesa Anzala alisema kwa kuna kuna chanjo ya kutosha, serikali inafaa kulenga kutoa chanjo kwa angalau watu milioni moja kila wiki “ili idadi ya waliopata kinga hii iwe juu na wananchi waruhusiwe kuendelea na shughuli zao kama kawaida.” Janga la Covid-19 imezidisha ugumu wa maisha miongoni mwa Wakenya haswa wakati huu ambapo gharama ya maisha imepanda kufuatia ongezeko la bei ya mafuta na vyakula. Mwenyekiti wa Jopo kazi kuhusu Utoaji Chanjo ya Covid-19 nchini Willis Akhwale alisema serikali itakuwa na uhakika wa kufungua uchumi ikiwa kufikia Oktoba 20, idadi ya watu ambao wamepewa chanjo itafikia 5. 8 milioni. “Idadi ya waliochanjwa itachangia Rais kuamua ikiwa anafaa kufungua uchumi au la. Ikiwa idadi kubwa ya watu wetu watakuwa wamepewa chanjo, hivyo tutashawishiwika kuwa ni salama kwetu kufungua uchumi,” Dkt Akhwale akasema. Alisema kufikia Ijumaa wiki jana Kenya ilikuwa imepokea zaidi ya dozi 6.5 milioni za aina mbalimbali za chanjo na hivyo ipo haja kwa Wakenya kujitokeza kwa wingi kupewa kinga hiyo. Aliongeza kuwa wakati huu ambapo idadi ya maambukiz mapya ya corona yamepungua ndio wakati mwafaka kwa watu kujitokeza kupewa chanjo. “Wakenya ni watu wa kiajabu, idadi ya maambukizi ikiwa chini, wanahisi kuwa virusi vya corona vimetokomea. Lakini ukweli ni kwamba virusi hivi vingali katika jamii na vinaendelea kutuchezea,” akaongeza Dkt Akhwale. Kwa upande wake, Waziri wa Afya Mutahi Kagwe alisema serikali ina nia ya kufungua uchumi lakini uamuzi huo utatolewa kwa misingi ya sayansa na data pamoja na mienendo ya Wakenya. “Serikali inaweza tu kufungua uchumi ikiwa kiwango cha maambukizi kitasalia chini ya asilimia 5 kwa kipindi cha siku 14. Wakati hali ni hivyo lakini mienendo ya wananchi ambayo inachangia kuongezeka kwa idadi ya maambukizi,” akasema juzi akiwa Kiambu. Wakati huo kiwango cha maambukizi mapya ya corona imeshuka hadi asilimia 2.2. Hii ina manaa kuwa idadi ya watu wapya wanaoambukizwa virusi hivyo imepungua kutoa kiwango wastani cha 1,000 hadi 300 kwa kote nchini kwa kipindi cha saa 24. Waziri Kagwe pia alilalamikia idadi ya chini ya watu wanaojitokezwa kupewa chanjo na ndipo akatoa wito kwa serikali za kaunti kuanzia vituo vya kuhamahama vya kutoa chanjo. “Serikali za kaunti zinafaa kuanzisha kampeni ya utoaji chanjo ya nyumba hadi nyumba haswa inayolenga wakongwe na watu wanaoishi na aina mbalimbali za ulemavu. Bw Kagwe alisema kufikia Ijumaa jumla ya watu 3.9 walikuwa wamepewa chanjo, huku 2.8 wakiwa ni wale waliopewa chanjo ya kwanza huku watu 1.1 milioni wakiwa wamepata dozi mbili za chanjo. Zambia ndio taifa la kwanza barani Afrika kufungua uchumi wake kwa kuondoa masharti ya kuzuia kuenea kwa corona. Kulingana na wizara ya afya nchini humo, hatua hii ilichukuliwa kufuatia kupungua kwa viwango vya maambukizi ya ugonjwa huu. Bw Kaparo ambaye hapo awali alikuwa Mwenyekiti wa Kamati ya Uwiano na Utangamano (NCIC), pia aliwahi kuhudumu kama mbunge wa eneo hilo. “Bw Kaparo alikuwa Mmaasai wa kwanza kufuzu na shahada ya sheria kutoka eneo hili, alihudumu kama mbunge hapa, akawa spika wa Bunge la Kitaifa kwa mihula mitatu na pia akahudumu kama mwenyekiti wa NCIC. Tumemteua kutokana na tajriba yake ya uongozi,” akasema Mzee aliyetambuliwa kwa jina Kinyaga. Wazee hao pia walimwonya Seneta wa Narok Ledama Ole Kina dhidi ya kuzungumzia masuala yanayohusu kaunti hiyo na badala yake amakinikie siasa za kaunti yake ya Narok. Pia walimwonya aliyekuwa mbunge wa Laikipia Kaskazini Mathew Lempurkel akome kuzungumza kwa niaba ya jamii hiyo kwa kuwa Bw Kaparo sasa yupo kwenye usukani. Mbunge wa eneo hilo Sarah Lekorere alisema kwamba Mabw Ole Kina na Lempurkel ni kati ya wanasiasa ambao wamechangia utovu wa usalama katika eneo la Laikipia kutokana na matamshi aliyodai ni ya uchochezi. Bi Lekorere alisisitizia kwamba jamii ya Wamaasai inafaa kutupilia mbali mila ya ukeketaji wa mabinti na wizi wa mifugo kwani zimepitwa na wakati mbali na kwamba zinarudisha eneo hilo nyuma kimaendeleo. Akizungumza wakati wa mchango wa Harambee katika kanisa la Anglikana la Good Samaritan Difathas, Kaunti ya Kirinyaga, Bw Oguna alisema tayari serikali imetumia fedha kuwanunulia baadhi ya Wakenya vyakula huku akikiri kuwa ukame huo unatisha na lazima mikakati faafu iwekwe kuyaokoa maisha ya watu. Kanali Oguna alisema ni kaunti 20 ambazo zinakabiliwa na njaa huku nusu ya idadi hiyo ikiwa zile ambazo zimeathirika sana na zinahitaji msaada wa kidharura. Msemaji huyo alikariri kuwa serikali inamakinika kuhakikisha kuwa wale ambao wanakabiliwa na njaa hawapotezi maisha yao na wanafikiwa na misaada ya vyakula, maji na mahitaji mengine ya kimsingi. “Kumekuwa na misimu miwili ambapo mvua haijanyesha ndio maana kuna ukame. Wakenya wengi hawakuvuna chochote na sasa hawawezi kujilisha huku mifugo pia wakiathirika,” akasema. Tayari baadhi ya mifugo ikiwemo ngamia, ng’ombe na mbuzi wamekufa baada ya kulemewa na makali ya njaa huku wafugaji wakiitisha msaada kutoka kwa serikali kununua mifugo yao. Kanali Oguna alikuwa ameandamana na Gavana wa Laikipia Nderitu Muriithi pamoja na aliyekuwa msaidizi wa kibinafsi wa Rais Mstaafu Mwai Kibaki, Bw Ngari Gituku. Pia alitaka Wakenya wadumishe amani na kuwaonya wanasiasa dhidi ya kueneza chuki kuelekea uchaguzi mkuu wa 2022. Kauli ya Kanali Oguna kuhusu njaa inajiri wakati ambapo janga la kitaifa linanukia Kaskazini mwa Kenya ambapo maelfu ya familia wanakodolewa macho na mauti kutokana na ukosefu wa chakula, watoto pia wakiathirika na utapiamlo. Ripoti iliyotolewa na Wizara ya Afya kupita kamati inayoshughulikia utoshelevu wa chakula nchini, ilionya kuwa kuna hatari ya kutokea kwa janga la kitaifa iwapo familia kwenye kaunti za Samburu, Marsabit, Isiolo, Garissa, Mandera na Wajir hazitafikiwa na kupewa vyakula. Hasa ripoti hiyo inasisitiza kuwa watoto 8,000 na akina mama 5,365 katika Kaunti ya Turkana wanakabiliwa na utapiamlo huku hatua za dharura zikihitajika kuwapa vyakula venye madini ya vitamin A, dawa ya minyoo na maziwa kwa watoto wadogo. Mbunge wa Turkana Kaskazini Christopher Nakuleau naye ameiomba serikali iharakishe kugawa vyakula kwenye maeneo hayo ili kuzuia vifo ambavyo vinanukia. “Hali huenda ikawa baya zaidi iwapo ukame utaendelea kushuhudiwa. Wakazi wanategemea sana maziwa na nyama kutoka kwa mifugo yao ambao sasa pia wamedhofika kutokana na ukosefu wa lishe,” akasema Bw Nakuleau. Serikali nayo imetenga Sh1.5 bilioni kugharimia vyakula kwa familia zinazokabiliwa na njaa. Kinaya ni kwamba wakulima wa mahindi Kaskazini mwa Bonde la Ufa nao wanalalamika kuwa wana mahindi mengi ila hakuna soko kutokana na uagizaji wa mazao hayo mengi kutoka nje ya nchi. ‘Sherehe’ kwa walevi baa 1,800 zikitakiwa kuuza pombe yao yote leo WAMILIKI wa zaidi ya baa 1,800 katika Kaunti ya Nyandarua ambao leseni zao za kibiashara hazikuongezewa muda, wametakiwa kuuza pombe yao ya Sh100 milioni kufikia leo jioni kabla ya biashara zao kufungwa kesho Jumanne. Baada ya ukaguzi, Kamati ya Kudhibiti Mauzo ya Vileo kwenye Kaunti ya Nyandarua ilitoa upya leseni kwa baa 600 pekee kati ya 900 ambayo wamiliki wao walituma maombi ili kuendelea kufanya biashara hiyo. Kaunti hiyo ina baa 2,400 ila nyingi zimekuwa zikiendeleza biashara hiyo kiharamu bila kufuata sheria. Wamiliki wa baa hizo pia walikataa kutuma maombi ya leseni mpya wakilalamikia masharti makali yaliyowekwa na kamati ya kaunti. MARAIS kadhaa na wakuu wa serikali duniani wametajwa katika ufichuzi wa hivi majuzi wa upelelezi wa jinsi mali ya mabilioni ya hela imefichwa katika visiwa vya ughaibuni ili kukwepa kulipa ushuru. Ufichuzi huo, Pandora Papers, umeibua hisia kali duniani huku marais wa sasa na wa zamani wa mataifa ya Jordan, Uingereza, Urusi, Czech, Kenya, Azerbaijan, Pakistan, Cyprus, Ukraine na Ecuador wakitajwa kunyima serikali zao mamilioni ya pesa za ushuru. Ufichuzi wa Pandora ulihusu uchunguzi uliofanywa na zaidi ya wanahabari 600 kutoka vyombo vya habari 140 katika mataifa 117 ambao ni wananchama wa Muungano wa Kimataifa wa Wanahabari Wapelelezi (ICIJ), ambapo karatasi milioni 11.9 za siri za kifedha kutoka kampuni za huduma za kifedha 14 zilichanganuliwa kote duniani. Mashirika ya habari ya BBC, Washington Post, New York Times, AFP na The Guardian ambayo ni wanachama wa ICIJ yamefichua kuwa Mfalme Abdullah II wa Jordan anamiliki mali ya thamani ya zaidi ya Sh10 bilioni katika British Virgin Islands. Tangu aingie uongozini mwaka wa 1999, kiongozi huyo amejizolea mtandao wa nyumba za kifahari 15 nchini Amerika na Uingereza huku mawakili wake wakisema Jordan inaruhusu mabwanyenye kununua mali ughaibuni kisiri . Ripoti ya uchunguzi huo inafichua kuwa Rais wa Urusi Vladimir Putin ameficha mali ya thamani katika kisiwa cha Monaco huku naye Waziri Mkuu wa Czech Andrej Babis, ambaye anawania kuchaguliwa tena wiki hii, akidinda kuonyesha kampuni iliyonunua nyumba mbili za kifahari za Sh1.3 bilioni kusini mwa Ufaransa na mali nyingine ya Sh4 bilioni Uingereza. Washiriki wakaribu wa Waziri Mkuu wa Pakistan wakimewa mawaziri na familia zao wametajwa kumiliki mali fiche ka kampuni za mabilioni ya fedha. Nayo kampuni ya uansheria ya Rais Nicos Anastasiades wa Cyprus iliwasilisha wamiliki bandia ili kuficha mmiliki halisi wa mtandao wa kampuni kadhaa katika visiwa vya ughaibuni, lakini kampuni hiyo imekana kuhusika, ripoti hiyo imesema. Imeibuka pia kuwa Rais wa Ecuador Guillermo Lasso ambaye alifanya kazi kwa benki kwa miaka mingi, alibatilisha wakfu wa Panama uliotuma hela kila mwezi kwa familia yake na kampuni iliyoko South Dakota, Amerika. Aliyekuwa Waziri Mkuu wa Uingereza Tony Blair na mkewe waliokoa Sh46 milioni za ushuru waliponunua ofisi moja jijini London huku wakinunu kampuni ya ughaibuni iliyomiliki jumba lenye ofisi hiyo. Cha kushangaza ni jinsi familia ya Rais Ilham Aliyev wa Azerbaijan ilinunua nyumba 17 za kifahari, ikiwemo moja ya thamani ya Sh3.4 bilioni jijini London iliyopewa mwanawe rais huyo ambaye ana miaka 11, Heydar Aliyev. Akihojiwa na BBC, Bw Fergus Shiel kutoka ICIJ alisema kuwa hakujawahi kutokea ufichuzi mkubwa kuliko wa sasa na inaonyesha jinsi kampuni za ughaibuni zinaweza kusaidia watu kuficha hela walizopata kwa mbinu isiyostahili au kukwepa kulipa ushuru. “Wanatumia akaunti hizi za visiwani na kampuni kununua mali ya thamani ya mabilioni ya pesa katika mataifa mengine, na pia kutajirisha familia zo wenye, huku wananchi wakiendelea kuumia,” alisema. Kulingana na Maira Martini, mwansera katika Transparency International, ufichuzi huo umeonyesha jinsi kampuni za visiwani zinachochea kuenea kwa ufisadi na wizi wa pesa huku vikizuia wananchi kutendewa haki. “Mfumo huu wa biashara haufai kuruhusiwa kuendelea,” aliambia AFP. Pandora Papers ndiyo ripoti ya hivi majuzi katika msururu wa upelelezi unaoongozwa na ICIJ ambapo stakabadhi za siri za kifedha hufichuliwa kwa umma kuanzia LuxLeaks hapo 2014, Panama Papers ya 2016, Paradise Papers ya 2017 nq FinCen files ya 2020. Njama ya Uhuru kubomoa Ruto yafichuka MIKAKATI ya Rais Uhuru Kenyatta ya kubomoa umaarufu ambao Naibu Wake William Ruto amejenga eneo la Mlima Kenya imeanza kubainika na kuzaa matunda. Wadadisi wanasema kwamba japo Dkt Ruto alionekana kuteka eneo la Mlima Kenya kupitia kampeni yake ya hasla ambayo amekuwa akiendeleza kwa miaka minne iliyopita, Rais Uhuru Kenyatta ameanza kukunjua kucha zake katika juhudi za kumzima. Wawili hao walitofautiana Rais Kenyatta aliposalimiana na kiongozi wa ODM Raila Odinga na mchakato wa kubadilisha katiba ambao walianzisha. Washirika wa Rais Kenyatta wamekuwa wakimlaumu Dkt Ruto kwa kumdharau kiongozi wa nchi na kumsawiri kama aliyeshindwa kusaidia ngome yake ya kisiasa tangu handisheki yake na Bw Odinga. Kupitia kampeni yake, Dkt Ruto alionekana kugawanya eneo la Mlima Kenya huku akimlaumu Rais Kenyatta kwa kutekeleza ajenda za serikali ya Jubilee kwa kuzingatia mageuzi ya katiba ili kumsaidia Bw Odinga kushinda uchaguzi wa urais wa mwaka ujao. Wadadisi wa siasa wanasema kwamba wakati Dkt Ruto alikuwa akichafua ngome yake ya Mlima Kenya akijisawiri kama anayefaa kumrithi, Rais Kenyatta alikuwa akisuka mikakati ya kuzima umaarufu wake sio tu eneo la Mlima Kenya bali kote nchini. “Bila kujitokeza hadharani kuzuru eneo la Mlima Kenya, Rais Kenyatta alihakikisha kuwa ametekeleza miradi yake na kuanza kampeni chini ya maji ya kutetea utenda kazi wake. Miradi mingi imekamilika na anatumia inayoendelea kumbomoa Dkt Ruto kwa kuambia wakazi wa Mlima Kenya kupitia washirika wake kwamba akimrithi hataikamilisha au kulinda maslahi yao,” asema mdadisi wa siasa Ibrahim Kamau. DHARAU Bw Kamau anasema katika kampeni yake ya chini ya maji, Rais Kenyatta anamsawiri Dkt Ruto kama mtu mwenye dharau anayepuuza viongozi mashuhuri wa jamii na kuchochea wakazi dhidi yao. Dkt Ruto amekuwa akidai kwamba anachojali ni kuinua maisha ya wakazi na sio kuzungumza na viongozi kuhusu nyadhifa serikalini. “Katika mbinu zake, Rais Kenyatta na washirika wake wanaeleza wakazi kuwa Dkt Ruto ni mwongo kwa vile hawezi kuwasaidia bila kuwa na viongozi wa kushikilia nyadhifa za juu serikalini kutoka eneo la Mlima Kenya. Hii imeanza na kauli za Rais kuwa naibu wake alimhujumu katika kipindi chake cha kwanza uongozini hadi aliposalimiana na Bw Odinga nchi ikatulia na akaweza kufanikisha mengi,” aeleza Karanja. Wadadisi wanasema alichofanya Rais ni kumuacha Dkt Ruto kujipiga kifua kwanza kabla ya kuanza kuchomoa silaha zake zinazoonekana kufaulu. Kulingana na mchanganuzi wa siasa Geff Kamwanah, mikakati ya Rais ya kumwangamiza Dkt Ruto ilianza kubainika mwaka mmoja kabla ya uchaguzi alipokutanisha viongozi wa upinzani kuwarai wamuunge Bw Odinga. “Kwa muda wote tangu 2018, Rais Kenyatta amekuwa akisuka mipango ya urithi wake kwa msingi mmoja tu wa kuacha nchi ikiwa imeungana. Hata hivyo, kuasi kwa Dkt Ruto hasa kwa kupinga mchakato wa mageuzi ya katiba kulimfungua macho zaidi na ndio sababu anampiga vita kwa kudai anagawanya Wakenya,” asema. Rais Kenyatta na washirika wake wa kisiasa wamenukuliwa mara kadhaa akisema kuwa hataachia nchi mtu asiyeweza kuunganisha Wakenya. Kulingana na Bw Kamwanah, mikakati mingine ambayo Rais Kenyatta amekuwa akisuka ni kupitia mabwenyenye, wazee na watu mashuhuri kutoka eneo la Mlima Kenya ambao wana ushawishi mkubwa mashinani. Mnamo Jumanne wiki hii, mabwenyenye hao waliokutana na Bw Odinga katika hoteli ya Safari Park, Nairobi walifichua kuwa wamekuwa wakizungumza na Rais Kenyatta kuhusu siasa za urithi wake. Naibu mwenyekiti wa wakfu wa Mlima Kenya, Bw Titus Ibui alisema kuwa Rais Kenyatta aliwataka wamshauri kuhusu siasa za urithi na wakaweka wazi kuwa wangetaka mtu atakayejali na kulinda maslahi ya eneo lao, kukamilisha miradi ya maendeleo na kuunganisha nchi. Bw Kamau anasema kauli za waliozungumza katika hafla ya mabwanyenye hao na Bw Odinga yaliwakilisha msimamo wa Rais Kenyatta. Duru zinasema kuwa moja ya silaha kali ambayo Rais Kenyatta ameficha ni kuunganisha vigogo wa kisiasa walio na ushawishi maeneo tofauti nchini kwenye uchaguzi mkuu ujao. Mnamo Alhamisi, wanasiasa hao walihudhuria kongamano kuu la kitaifa la wajumbe wa chama cha Kanu ambalo mgeni wa heshima alikuwa ni Bw Odinga. “Juhudi za kuunganisha vinara wa vyama vya kisiasa chini ya Bw Odinga hazijakoma. Zinaendelea chini ya maji japo kila mmoja anaonekana kujipanga kivyake. Rais hajachoka kuwasihi kuungana ili kumshinda Dkt Ruto,” asema mbunge mmoja mshirika wa Rais Kenyatta. Usoroveya ulikuwa umekwama zaidi ya mara tatu kufuatia malalamishi ya baadhi ya wakazi wa eneo hilo lakini hatimaye shughuli hiyo ikakamilishwa wiki iliyopita. “Tumefurahi kuwa shughuli hiyo ilifanywa. Sasa tunatazamia kupata hatimiliki ya ardhi hiyo,” akasema msemaji wa familia, Bw Mohamed Maula. Hatua ya kufanya usoroveya ilichukuliwa baada ya Tume ya Kitaifa ya Ardhi (NLC) kuamua ardhi hiyo irudishwe kwa familia ya Saggaf Alawys, ikisema walitendewa dhuluma za kihistoria kwa kuishi kama maskwota ilhali wanamiliki ardhi inayozozaniwa. Warithi wa ardhi hiyo ni watoto wa Saggaf ambao ni Hassan Nassir, Mohamed Nassir na Ahmed Nassir. Watu kwenye kikundi, walielekea mahakamani kudai umiliki wa ardhi hiyo lakini Mahakama Kuu ikaamua katika mwaka wa 2015 kuwa familia ya Saggaf ndio wamiliki halali. Familia hiyo ililaumu wanyakuzi wa ardhi kwa kupuuza agizo hilo na kujaribu kuwapokonya sehemu hiyo ambayo ni kubwa mno katika Kisiwa cha Wasini. Wakazi walilalamika kuwa, usoroveya ulifanywa usiku na hivyo basi wakatilia shaka uhalali wake. Malalamishi sawa na hayo yalitolewa pia na Gavana wa Kwale, Bw Salim Mvurya ambaye wiki iliyopita alituliza hamaki ya wakazi waliojitokeza kuzuia usoroveya kufanywa. “Sijawahi kusikia ardhi ikifanyiwa usoroveya muda kama huo. Hii inamaanisha shughuli hiyo nzima ilikuwa haramu. Haki za wakazi zinafaa kupewa kipaumbele,” akasema. Hata hivyo, Bw Maula alisema sehemu ya ardhi ambayo imerudishwa kwa familia yao haina wakazi wowote wanaoishi isipokuwa wawekezaji waliokuwa wameanza kujenga hoteli za kifahari. Aliwaondolea wakazi wanaopakana na ardhi yao hofu kwamba watafurushwa. AMRI ya kitaifa ya kutotoka nje kati ya saa nne usiku hadi saa kumi alfajiri itaendelea kutekelezwa kwa muda wa siku 30 zaidi. Waziri wa Afya Mutahi Kagwe ametangaza Jumatatu, kuongezwa kwa muda huo wa kafyu kutaiwezesha serikali kutoa chanjo zaidi. Tangazo hilo limejiri licha ya baadhi ya viongozi na wanasiasa, wadau katika sekta mbalimbali kuitaka serikali kufungua uchumi kikamilifu. “Tumeongeza muda wa utekelezaji kafyu na sheria zinginezo kuzuia msambao wa virusi vya corona kwa siku 30 zaidi, ili tuweze kutoa chanjo kwa watu wengi iwezekanavyo,” akasema Bw Kagwe. Alisema hayo jijini Nairobi, wakati akizindua rasmi sheria ya afya ya umma na jamii itakayotolewa na Shirika la Kuimarisha Huduma za Jiji la Nairobi (NMS). Akitetea kuendelea kutekelezwa kwa kafyu ya kitaifa na mikakati ya kuzuia kuenea kwa Covid-19, waziri Kagwe alisema hatua hiyo pia inasaidia kulinda maisha ya Wakenya. Kanuni hizo zilianza kutekelezwa mwaka 2020 mara baada ya Kenya kuthibitisha kisa cha Covid-19. “Jukumu la kulinda Wakenya si la Mutahi Kagwe wala Rais Uhuru Kenyatta pekee, ni letu sisi sote,” waziri akasema. “Watu wafahamu kuwa wamekodolewa macho na ugonjwa hatari,” akatahadharisha. Kauli ya Bw Kagwe imejiri kipindi ambacho viongozi na wanasiasa wakiongozwa na Rais Kenyatta, Naibu wa Rais Dkt William Ruto, kiongozi wa ODM, Bw Raila Odinga kati ya wengineo wanaendelea kuandaa mikutano ya umma, katika kile kinachonekana kama mchakato wa kampeni za 2022. Corona: Serikali yahimizwa kufungua uchumi MWANACHAMA mmoja wa kamati maalum inayoishauri serikali kuhusu janga la Covid-19 ameitaka kuondoa masharti ya kuzuia kuenea kwa virusi vya corona vinavyosababisha ugonjwa huo. Profesa Omu Anzala, ambaye ni mtaalamu wa virusi na magonjwa ya kuambukiza katika Chuo Kikuu cha Nairobi, anasema serikali inafaa kufungua uchumi huku wananchi wakihimiza kuendelea kuvalia barakoa na kunawa mikono au watu kutumia sanitaiza. Kulingana na mtaalamu huyo, ingawa ni muhimu kudhibiti changamoto hii ya kiafya ni muhimu serikali kuzingatia athari zake kwa uchumi wa nchi. “Huu ugonjwa hautatokomezwa kwa haraka. Virusi vya corona vitaendelea kuwa nasi navyo katika viruzi vya Influenza. Lakini maisha sharti yaendelee. Huu sio ugonjwa wa kipekee ambao huua watu. Kufungwa kwa uchumi pia utaua watu wengi wengi,” Profesa Anzala akasema akirejelea ongezeko la umasikini na mahangaiko miongoni mwa wananchi.Mtaalamu huyo anashauri kwamba serikali inafaa kuendeleza kampeni ya utoaji chanjo kupitia uhamasisho wa wanajamii hadi katika ngazi za vijiji. “Sharti tuseme ukweli. Wakenya wanajifungia ndani ya mabaa nyakati za usiku, matatu yanabeba abiria wengi kupita kiasi, miongoni mwa shughuli zingine za ukiukaji wa masharti ya kuzuia kuenea kwa virusi vya corona. Uchumi ufunguliwe na kila mwananchi ajitwike wajibu wa kujikinga dhidi ya ugonjwa huu,” akasema Profesa Anzala ambaye ni Mwanachama wa Kamati ya Kitaifa ya Kupanga Mikakati ya Kupambana na Covid-19 (NERC). Haswa anapendekeza serikali iondoe amri ya kutotoka nje nyakati za usiku, almaarufu, kafyu ili wafanyabiashara na magari ya uchukuzi yaruhusiwe kuhudumu saa 24 Profesa Anzala alisema kwa kuna kuna chanjo ya kutosha, serikali inafaa kulenga kutoa chanjo kwa angalau watu milioni moja kila wiki “ili idadi ya waliopata kinga hii iwe juu na wananchi waruhusiwe kuendelea na shughuli zao kama kawaida.” Janga la Covid-19 imezidisha ugumu wa maisha miongoni mwa Wakenya haswa wakati huu ambapo gharama ya maisha imepanda kufuatia ongezeko la bei ya mafuta na vyakula. Mwenyekiti wa Jopo kazi kuhusu Utoaji Chanjo ya Covid-19 nchini Willis Akhwale alisema serikali itakuwa na uhakika wa kufungua uchumi ikiwa kufikia Oktoba 20, idadi ya watu ambao wamepewa chanjo itafikia 5. 8 milioni. “Idadi ya waliochanjwa itachangia Rais kuamua ikiwa anafaa kufungua uchumi au la. Ikiwa idadi kubwa ya watu wetu watakuwa wamepewa chanjo, hivyo tutashawishiwika kuwa ni salama kwetu kufungua uchumi,” Dkt Akhwale akasema. Alisema kufikia Ijumaa wiki jana Kenya ilikuwa imepokea zaidi ya dozi 6.5 milioni za aina mbalimbali za chanjo na hivyo ipo haja kwa Wakenya kujitokeza kwa wingi kupewa kinga hiyo. Aliongeza kuwa wakati huu ambapo idadi ya maambukiz mapya ya corona yamepungua ndio wakati mwafaka kwa watu kujitokeza kupewa chanjo. “Wakenya ni watu wa kiajabu, idadi ya maambukizi ikiwa chini, wanahisi kuwa virusi vya corona vimetokomea. Lakini ukweli ni kwamba virusi hivi vingali katika jamii na vinaendelea kutuchezea,” akaongeza Dkt Akhwale. Kwa upande wake, Waziri wa Afya Mutahi Kagwe alisema serikali ina nia ya kufungua uchumi lakini uamuzi huo utatolewa kwa misingi ya sayansa na data pamoja na mienendo ya Wakenya. “Serikali inaweza tu kufungua uchumi ikiwa kiwango cha maambukizi kitasalia chini ya asilimia 5 kwa kipindi cha siku 14. Wakati hali ni hivyo lakini mienendo ya wananchi ambayo inachangia kuongezeka kwa idadi ya maambukizi,” akasema juzi akiwa Kiambu. Wakati huo kiwango cha maambukizi mapya ya corona imeshuka hadi asilimia 2.2. Hii ina manaa kuwa idadi ya watu wapya wanaoambukizwa virusi hivyo imepungua kutoa kiwango wastani cha 1,000 hadi 300 kwa kote nchini kwa kipindi cha saa 24. Waziri Kagwe pia alilalamikia idadi ya chini ya watu wanaojitokezwa kupewa chanjo na ndipo akatoa wito kwa serikali za kaunti kuanzia vituo vya kuhamahama vya kutoa chanjo. “Serikali za kaunti zinafaa kuanzisha kampeni ya utoaji chanjo ya nyumba hadi nyumba haswa inayolenga wakongwe na watu wanaoishi na aina mbalimbali za ulemavu. Bw Kagwe alisema kufikia Ijumaa jumla ya watu 3.9 walikuwa wamepewa chanjo, huku 2.8 wakiwa ni wale waliopewa chanjo ya kwanza huku watu 1.1 milioni wakiwa wamepata dozi mbili za chanjo. Zambia ndio taifa la kwanza barani Afrika kufungua uchumi wake kwa kuondoa masharti ya kuzuia kuenea kwa corona. Kulingana na wizara ya afya nchini humo, hatua hii ilichukuliwa kufuatia kupungua kwa viwango vya maambukizi ya ugonjwa huu. Wakulima Bondeni walia bei duni za viazi na kupunjwa na madalali WAKULIMA wa viazi katika eneo la Bonde la Ufa wamelalamikia kushuka kwa bei ya zao hilo kutoka Sh 1,500 hadi Sh700. Mwenyekiti wa chama cha wakulima wa viazi nchini, Bw Joshua Ng’eno, alisema kuwa bei hizo zimeshuka kwa kiasi kikubwa/.Bw Ng’eno pia alisema kuwa madalali wanawapunja wakulima kwa kurefusha magunia kwa kuongeza kilo 20 zaidi. Maeneo yanayoathirika zaidi na bei duni ya viazi ni kaunti za Bomet, Kericho na Narok. Wakulima sasa wanaitaka serikali kuwekeza katika barabara za maeneo ya vijijini ili kuwawezesha wakulima hao kufikisha mazao yao sokoni kwa muda ufaao na kuzuia mazao kuoza kwa kushindwa kuyasafirisha hadi sokoni kwa kutumia barabara mbovu. Pia wamehimiza serikali za kaunti kusaidia wakulima kwa teknolojia za kisasa za kuhifadhi mazao yao ili kuyauza wakati ambapo mahitaji ya viazi yapo juu na bei ni nafuu. Akizungumza wakati wa mchango wa Harambee katika kanisa la Anglikana la Good Samaritan Difathas, Kaunti ya Kirinyaga, Bw Oguna alisema tayari serikali imetumia fedha kuwanunulia baadhi ya Wakenya vyakula huku akikiri kuwa ukame huo unatisha na lazima mikakati faafu iwekwe kuyaokoa maisha ya watu. Kanali Oguna alisema ni kaunti 20 ambazo zinakabiliwa na njaa huku nusu ya idadi hiyo ikiwa zile ambazo zimeathirika sana na zinahitaji msaada wa kidharura. Msemaji huyo alikariri kuwa serikali inamakinika kuhakikisha kuwa wale ambao wanakabiliwa na njaa hawapotezi maisha yao na wanafikiwa na misaada ya vyakula, maji na mahitaji mengine ya kimsingi. “Kumekuwa na misimu miwili ambapo mvua haijanyesha ndio maana kuna ukame. Wakenya wengi hawakuvuna chochote na sasa hawawezi kujilisha huku mifugo pia wakiathirika,” akasema. Tayari baadhi ya mifugo ikiwemo ngamia, ng’ombe na mbuzi wamekufa baada ya kulemewa na makali ya njaa huku wafugaji wakiitisha msaada kutoka kwa serikali kununua mifugo yao. Kanali Oguna alikuwa ameandamana na Gavana wa Laikipia Nderitu Muriithi pamoja na aliyekuwa msaidizi wa kibinafsi wa Rais Mstaafu Mwai Kibaki, Bw Ngari Gituku. Pia alitaka Wakenya wadumishe amani na kuwaonya wanasiasa dhidi ya kueneza chuki kuelekea uchaguzi mkuu wa 2022. Kauli ya Kanali Oguna kuhusu njaa inajiri wakati ambapo janga la kitaifa linanukia Kaskazini mwa Kenya ambapo maelfu ya familia wanakodolewa macho na mauti kutokana na ukosefu wa chakula, watoto pia wakiathirika na utapiamlo. Ripoti iliyotolewa na Wizara ya Afya kupita kamati inayoshughulikia utoshelevu wa chakula nchini, ilionya kuwa kuna hatari ya kutokea kwa janga la kitaifa iwapo familia kwenye kaunti za Samburu, Marsabit, Isiolo, Garissa, Mandera na Wajir hazitafikiwa na kupewa vyakula. Hasa ripoti hiyo inasisitiza kuwa watoto 8,000 na akina mama 5,365 katika Kaunti ya Turkana wanakabiliwa na utapiamlo huku hatua za dharura zikihitajika kuwapa vyakula venye madini ya vitamin A, dawa ya minyoo na maziwa kwa watoto wadogo. Mbunge wa Turkana Kaskazini Christopher Nakuleau naye ameiomba serikali iharakishe kugawa vyakula kwenye maeneo hayo ili kuzuia vifo ambavyo vinanukia. “Hali huenda ikawa baya zaidi iwapo ukame utaendelea kushuhudiwa. Wakazi wanategemea sana maziwa na nyama kutoka kwa mifugo yao ambao sasa pia wamedhofika kutokana na ukosefu wa lishe,” akasema Bw Nakuleau. Serikali nayo imetenga Sh1.5 bilioni kugharimia vyakula kwa familia zinazokabiliwa na njaa. Kinaya ni kwamba wakulima wa mahindi Kaskazini mwa Bonde la Ufa nao wanalalamika kuwa wana mahindi mengi ila hakuna soko kutokana na uagizaji wa mazao hayo mengi kutoka nje ya nchi. ‘Sherehe’ kwa walevi baa 1,800 zikitakiwa kuuza pombe yao yote leo WAMILIKI wa zaidi ya baa 1,800 katika Kaunti ya Nyandarua ambao leseni zao za kibiashara hazikuongezewa muda, wametakiwa kuuza pombe yao ya Sh100 milioni kufikia leo jioni kabla ya biashara zao kufungwa kesho Jumanne. Baada ya ukaguzi, Kamati ya Kudhibiti Mauzo ya Vileo kwenye Kaunti ya Nyandarua ilitoa upya leseni kwa baa 600 pekee kati ya 900 ambayo wamiliki wao walituma maombi ili kuendelea kufanya biashara hiyo. Kaunti hiyo ina baa 2,400 ila nyingi zimekuwa zikiendeleza biashara hiyo kiharamu bila kufuata sheria. Wamiliki wa baa hizo pia walikataa kutuma maombi ya leseni mpya wakilalamikia masharti makali yaliyowekwa na kamati ya kaunti. Viongozi wamwomboleza wakili Evans Monari VIONGOZI wanaendelea kutuma salamu za pole kwa familia ya wakili Evans Monari huku wakimtaja marehemu kama mtu shupavu aliyetekeleza kazi yake kwa uadilifu wakati wa uhai wake. Marehemu Manori alikuwa mmoja wa mawakili ambao walimwakilisha Rais Uhuru Kenyatta alipokuwa akikabiliwa na kesi kwenye Mahakama ya Kimataifa kuhusu Uhalifu (ICC). Viongozi hawa wameandika jumbe zao kwenye kurasa zao za mtandao wa kijamii wa Twitter. Wakiongozwa na Rais Kenyatta kupitia ujumbe uliochapishwa kutoka ukurasa wa ikulu ya Kenya, viongozi hao wamekumbuka jinsi alivyotia bidii kazini huku akitambulika kama kigogo wa sheria. “Wakili Monari, mwanasheria ambaye alitambulika kwa ufanisi kazini mwake. Alikuwa mwanasheria ambaye taifa lingetemgemea,” Rais akasema. Naibu Rais William Ruto, amemtaja wakili Monari kama mwanasheria mwenye maono na ambaye alielewa kwa ukamilifu sheria na katiba. Naye Waziri wa Usalama wa Ndani Dkt Fred Matiangi, ameonyesha kusikitishwa kwake kufuatia kifo chake Manori huku akimtaja kama mwanasheria ambaye alitambulika kwa uzoefu wake katika kazi ya uanasheria. Mwenyekiti wa Chama cha Wanasheria nchini (LSK), Nelson Havi aliposti video ya marehemu Monari akicheza saksofoni. Chini yake akaandika, “Usiku umekuja mwangaza umetoweka. Hakungekuwa na maisha pasi kifo licha ya upweke unaoletwa na kifo.” Seneta wa Elgeyo Marakwet Kipchumba Murkomen amemwomboleza wakili Manori kama mwanasheria mwadilifu na kiongozi shupavu huku akieleza atakumbuka ucheshi wake na uongozi wake. Aliyekuwa Seneta wa Kaunti ya Kakamega Dkt Boni Khalwale amemtaja marehemu Manori kama mwanasheria aliyeacha nyayo kwenye Mfumo wa Jinai wa Mahakama. Benki ya NCBA yazindua tawi la Ruiru WAFANYABIASHARA wa kaunti ndogo ya Ruiru, Kaunti ya Kiambu watanufaika pakubwa na huduma za kifedha baada ya benki mpya ya NCBA. Hafla hiyo ilihudhuriwa na washika dau wengi wanaojishughulisha na biashara tofauti mjini humo na vitongoji vyake. Mkurugenzi Mkuu wa benki hiyo Bw John Gachora, alisema waliamua kufungua tawi Ruiru kutokana na ongezeko la wafanyabiashara mjini humo. Alisema benki hiyo ina matawi mengine 76 kote nchini na tayari ilizindua tawi jingine hivi majuzi katika Kaunti ya Kakamega. “Tutahakikisha ya kwamba tunatoa huduma ya kuridhisha kwa wateja wote watakaofungua akaunti zao kirahisi,” alisema mkurugenzi huyo. Alisema mji wa Ruiru unakua kwa kasi na kwa asilimia kubwa na kwa hivyo ni vyema kuwapa wafanyabiashara huduma inayostahili kutekeleza ili kuendeleza biashara zao. “Tumekuja mjini Ruiru kwa sababu tunaamini ya kwamba mji huu una usalama wa kutosha na mazingira pia ni ya kuridhisha,” alisema Bw Gachora. Bw Muhoho Kenyatta ambaye pia ni miongoni mwa wakurugenzi wakuu katika benki hiyo, alipongeza Kaunti ya Kiambu kwa kuwa mstari wa mbele kuipa nafasi benki hiyo kuwa hapo. “Ninatumai ya kwamba biashara zilizo katika mji huu wa Ruiru na vitongoji vyake zitaimarika pakubwa,” alisema Bw Kenyatta. Alisema ufanisi wa mfanyabiashara yeyote hutokana na yeye kuhakikisha anawekeza fedha zake katika benki. Gavana wa Kaunti ya Kiambu Dkt James Nyoro aliisifu benki hiyo ya NCBA kwa kufikiria kuwekeza katika mji huo. “Tuna matumaini makubwa ya kwamba biashara nyingi zinazofanyika katika barabara kuu ya Bypass eneo la Kamakis zitanawiri zaidi na zitawekeza kwenye benki hii,” alisema gavana huyo. Alisema mji wa Ruiru kwa sasa una idadi ya wakazi wapatao 400,000. “Kutokana na idadi kubwa ya wakazi wa Ruiru, bila shaka benki hiyo itapata wateja wengi watakaoendesha biashara tofauti,” alisema Dkt Nyoro. Alisema atafanya juhudi kuona ya kwamba wawekezaji wanakuja kwa wingi mjini Ruiru. “Tunataka uchumi wa Kiambu uimarike kabisa. Kila mmoja ana nafasi sawa kuendesha biashara yake bila kuwekewa vikwazo,” alifafanua gavana huyo. Alisema wakulima wa kiwango cha chini watapata nafasi pia kuendesha biashara zao bila kusumbuliwa. “Nitafanya kongamano kubwa ili kualika washika dau wote wa kibiashara ili waeleze jinsi ambavyo wangetaka mwelekeo wa biashara ufanyike. Tunaona hiyo ndiyo njia pekee ya kuboreshe biashara katika eneo hili,” alisema gavana huyo. Vilio serikali inunue mifugo iliyo hatarini WAFUGAJI katika maeneo mbalimbali nchini wamelilia serikali kununua mifugo yao ili kuepuka hasara.Katika Kaunti ya Samburu, jamii ya wafugaji imeitaka serikali iharakishe mpango wa kununua mifugo yao ambayo imelemewa na makali ya njaa. Ng’ombe, ngamia, mbuzi na kondoo katika kaunti hiyo wamedhoofika sana huku wanunuzi wakikosekana nao wale wanaonunuliwa wakiuzwa kwa bei duni. Jumanne, mamia ya wafugaji ambao walifika katika masoko mbalimbali Samburu kuuza mifugo yao hawakufanikiwa, wakilazimika kuirejesha nyumbani kwa kuwa ilidhoofika sana kiasi cha kutovutia wanunuzi. Kwa hivyo, wameiomba serikali iharakishe mchakato wa kuwanunua kabla vifo zaidi havijatokea. Wakazi wengi kutoka kaunti kame wamekuwa wakishiriki ufugaji wa kuhamahama na mara nyingi hutegemea mifugo yao kwa mahitaji yao yote ya kimsingi. Kwa hivyo, vifo vya mifugo hiyo kutokana na makali ya njaa iliyosababishwa na ukame, vimewaathiri mno. Katika Kaunti ya Samburu, wafugaji wengi wamekuwa wakiwauza wanyama hao ili kuwalipia watoto wao karo ya shule. Hata hivyo, sasa wamepata pigo kubwa kutokana na ukame unaoendelea kushuhudiwa. Kwa mujibu wa Mamlaka ya Kitaifa ya Kudhibiti Ukame (MDMA), bei ya mifugo inaendelea kupungua kwa kasi ya kutisha huku ukosefu wa maji na lishe ukisababisha hali hiyo. “Mifugo imedhoofika na hali inaendelea kuwa mbaya. Bei ya ng’ombe, ngamia, mbuzi na kondoo nayo imepungua sana na hata wanunuzi wenyewe hawapatikani,” akasema Mshirikishi wa MDMA, Alex Leseketet. Waziri Msaidizi wa Ugatuzi, Abdul Bahari mnamo Alhamisi wiki jana alisema watasaka soko la mifugo hiyo kutoka Kiwanda cha Nyama (KMC). Bw Bahari alisema kuwa ununuzi huo utakaoendeshwa na serikali utasaidia kupambana na athari za ukame huo pamoja na uvamizi wa mara kwa mara wa nzige katika maeneo kame. Huku wakazi wa Samburu wakilia mifugo yao kukosa soko, serikali jana ilianza kuinunua mifugo kutoka wafugaji katika Kaunti ya Kilifi. Kati ya bajeti ya Sh450 milioni ambayo imetengwa kununua mifugo kutoka kaunti 10 zilizoathirika na ukame huo, Kaunti ya Kilifi imetengewa Sh9 milioni ambazo zimeanza kutumika kununua ng’ombe 450 kupitia KMC. Ng’ombe 170 na wengine 120 wanatarajiwa kununuliwa katika maneobunge ya Ganze na Kaloleni ambayo yameathirika mno na kiangazi pamoja na ukame. ‘Corona’ ya punda yalipuka na kuzua hofu kubwa Lamu IDARA ya mifugo katika Kaunti ya Lamu imetoa tahadhari kwa umma kufuatia mkurupuko wa homa ya punda ambayo imeibua hofu miongoni mwa wakazi kisiwani. Haijajulikana kama punda wanaweza kuambukiza binadamu ugonjwa huo ambao chanzo chake hakijabainika. Dalili zinazoonekana ni kama vile matatizo ya kupumua, punda kutoa kamasi tele, na kuambukizana kwa kasi. Kufikia Jumanne, zaidi ya punda 60 walikuwa tayari wameonyesha dalili za kuugua maradhi hayo. Akithibitisha mkurupuko huo, Afisa Mkuu wa Idara ya Mifugo na Matibabu katika kaunti, Bw Gichohi Mathenge, alisema tayari wametoa sampuli ya damu na kamasi kutoka kwa baadhi ya punda wanaougua maradhi hayo na kuisafirisha jijini Nairobi kwa uchunguzi zaidi ili kubaini ni ugonjwa gani hasa. Kwa sasa, aliwataka wenye punda kuwafikisha wanyama wao katika kituo cha matibabu ya punda mjini Lamu kwa uangalizi zaidi endapo watashuhudia wakipumua kwa shida. Bw Abdallah Awadh ambaye humiliki punda na ni mshauri wa kituo cha matibabu ya punda katika kisiwa cha Lamu alieleza hofu yake kuhusiana na maradhi hayo. Bw Awadh alisema wako tayari kushirikiana na matabibu wa mifugo ili kuona kwamba wanapata usaidizi wa kimatibabu kwa punda wao ili wasiangamie. ‘Mimi niko na zaidi ya punda 10 katika boma langu. Nimeshuhudia karibu punda watatu wangu wakiwa na shida ya kupumua juma hili. Wengine wamekuwa wakitoa makamasi mengi. Nilidhani ni homa tu ya kawaida lakini nashukuru kwamba idara ya mifugo iko mbioni kutambua aina hii ya ugonjwa kwa punda wetu,’ akasema Bw Awadh. Mmiliki mwingine wa punda, Bw Salim Dere ambaye ni mmiliki wa punda kisiwani Lamu aliomba zoezi lililopangwa la kuwachanja punda wao kuharakishwa ili kuwakinga dhidi ya maradhi, ikiwemo yale yanayoibuka. “Ombi langu ni kwamba maradhi haya yakabiliwe na kudhibitiwa haraka kabla hatujashuhudia punda wetu wakifariki. Bado hatujasahau hasara tuliyomadiria wakati punda wetu walipofariki katika hali tatanishi mwaka 2013,” akasema Bw Dere. Haya yanajiri wakati ambapo idara ya mifugo imetangaza mpango wa kuwachanja karibu punda 4,000 Lamu dhidi ya kichaa na maradhi mengine. Shughuli hiyo imepangwa kutekelezwa juma lijalo. ‘Sherehe’ kwa walevi baa 1,800 zikitakiwa kuuza pombe yao yote leo WAMILIKI wa zaidi ya baa 1,800 katika Kaunti ya Nyandarua ambao leseni zao za kibiashara hazikuongezewa muda, wametakiwa kuuza pombe yao ya Sh100 milioni kufikia leo jioni kabla ya biashara zao kufungwa kesho Jumanne. Baada ya ukaguzi, Kamati ya Kudhibiti Mauzo ya Vileo kwenye Kaunti ya Nyandarua ilitoa upya leseni kwa baa 600 pekee kati ya 900 ambayo wamiliki wao walituma maombi ili kuendelea kufanya biashara hiyo. Kaunti hiyo ina baa 2,400 ila nyingi zimekuwa zikiendeleza biashara hiyo kiharamu bila kufuata sheria. Wamiliki wa baa hizo pia walikataa kutuma maombi ya leseni mpya wakilalamikia masharti makali yaliyowekwa na kamati ya kaunti. Wanafunzi 20,000 waahidiwa vitambulisho SERIKALI imeanza mpango wa kutoa zaidi ya vitambulisho 20,000 kwa wanafunzi kote nchini, huku shughuli za kuwasajili wapigakura zikiingia siku ya tatu leo Jumatano. Kwenye mpango huo utakaoendeshwa kwa siku 30, maafisa kutoka Idara ya Kusimamia Huduma za Umma katika Wizara ya Usalama wa Ndani, watakuwa wakienda katika shule mbalimbali za upili kote nchini kutoa vitambulisho hivyo kwa wanafunzi ambao wamefikisha umri wa miaka 18. Kulingana na Msimamizi Mkuu wa Usajili wa Watu katika Kaunti ya Murang’a, Mugira Munene, shughuli hiyo itaendeshwa kati ya Oktoba 18 na Novemba 17. Idara hiyo inasema imewaandikia barua walimu wakuu wa shule za upili, kuwarai wanafunzi ambao wamefikisha umri huo kubeba vyeti vyao vya kuzaliwa na vitambulisho vya wazazi wao watakaporejea shuleni kuanzia Jumatatu ijayo. Njama ya Uhuru kubomoa Ruto yafichuka MIKAKATI ya Rais Uhuru Kenyatta ya kubomoa umaarufu ambao Naibu Wake William Ruto amejenga eneo la Mlima Kenya imeanza kubainika na kuzaa matunda. Wadadisi wanasema kwamba japo Dkt Ruto alionekana kuteka eneo la Mlima Kenya kupitia kampeni yake ya hasla ambayo amekuwa akiendeleza kwa miaka minne iliyopita, Rais Uhuru Kenyatta ameanza kukunjua kucha zake katika juhudi za kumzima. Wawili hao walitofautiana Rais Kenyatta aliposalimiana na kiongozi wa ODM Raila Odinga na mchakato wa kubadilisha katiba ambao walianzisha. Washirika wa Rais Kenyatta wamekuwa wakimlaumu Dkt Ruto kwa kumdharau kiongozi wa nchi na kumsawiri kama aliyeshindwa kusaidia ngome yake ya kisiasa tangu handisheki yake na Bw Odinga. Kupitia kampeni yake, Dkt Ruto alionekana kugawanya eneo la Mlima Kenya huku akimlaumu Rais Kenyatta kwa kutekeleza ajenda za serikali ya Jubilee kwa kuzingatia mageuzi ya katiba ili kumsaidia Bw Odinga kushinda uchaguzi wa urais wa mwaka ujao. Wadadisi wa siasa wanasema kwamba wakati Dkt Ruto alikuwa akichafua ngome yake ya Mlima Kenya akijisawiri kama anayefaa kumrithi, Rais Kenyatta alikuwa akisuka mikakati ya kuzima umaarufu wake sio tu eneo la Mlima Kenya bali kote nchini. “Bila kujitokeza hadharani kuzuru eneo la Mlima Kenya, Rais Kenyatta alihakikisha kuwa ametekeleza miradi yake na kuanza kampeni chini ya maji ya kutetea utenda kazi wake. Miradi mingi imekamilika na anatumia inayoendelea kumbomoa Dkt Ruto kwa kuambia wakazi wa Mlima Kenya kupitia washirika wake kwamba akimrithi hataikamilisha au kulinda maslahi yao,” asema mdadisi wa siasa Ibrahim Kamau. DHARAU Bw Kamau anasema katika kampeni yake ya chini ya maji, Rais Kenyatta anamsawiri Dkt Ruto kama mtu mwenye dharau anayepuuza viongozi mashuhuri wa jamii na kuchochea wakazi dhidi yao. Dkt Ruto amekuwa akidai kwamba anachojali ni kuinua maisha ya wakazi na sio kuzungumza na viongozi kuhusu nyadhifa serikalini. “Katika mbinu zake, Rais Kenyatta na washirika wake wanaeleza wakazi kuwa Dkt Ruto ni mwongo kwa vile hawezi kuwasaidia bila kuwa na viongozi wa kushikilia nyadhifa za juu serikalini kutoka eneo la Mlima Kenya. Hii imeanza na kauli za Rais kuwa naibu wake alimhujumu katika kipindi chake cha kwanza uongozini hadi aliposalimiana na Bw Odinga nchi ikatulia na akaweza kufanikisha mengi,” aeleza Karanja. Wadadisi wanasema alichofanya Rais ni kumuacha Dkt Ruto kujipiga kifua kwanza kabla ya kuanza kuchomoa silaha zake zinazoonekana kufaulu. Kulingana na mchanganuzi wa siasa Geff Kamwanah, mikakati ya Rais ya kumwangamiza Dkt Ruto ilianza kubainika mwaka mmoja kabla ya uchaguzi alipokutanisha viongozi wa upinzani kuwarai wamuunge Bw Odinga. “Kwa muda wote tangu 2018, Rais Kenyatta amekuwa akisuka mipango ya urithi wake kwa msingi mmoja tu wa kuacha nchi ikiwa imeungana. Hata hivyo, kuasi kwa Dkt Ruto hasa kwa kupinga mchakato wa mageuzi ya katiba kulimfungua macho zaidi na ndio sababu anampiga vita kwa kudai anagawanya Wakenya,” asema. Rais Kenyatta na washirika wake wa kisiasa wamenukuliwa mara kadhaa akisema kuwa hataachia nchi mtu asiyeweza kuunganisha Wakenya. Kulingana na Bw Kamwanah, mikakati mingine ambayo Rais Kenyatta amekuwa akisuka ni kupitia mabwenyenye, wazee na watu mashuhuri kutoka eneo la Mlima Kenya ambao wana ushawishi mkubwa mashinani. Mnamo Jumanne wiki hii, mabwenyenye hao waliokutana na Bw Odinga katika hoteli ya Safari Park, Nairobi walifichua kuwa wamekuwa wakizungumza na Rais Kenyatta kuhusu siasa za urithi wake. Naibu mwenyekiti wa wakfu wa Mlima Kenya, Bw Titus Ibui alisema kuwa Rais Kenyatta aliwataka wamshauri kuhusu siasa za urithi na wakaweka wazi kuwa wangetaka mtu atakayejali na kulinda maslahi ya eneo lao, kukamilisha miradi ya maendeleo na kuunganisha nchi. Bw Kamau anasema kauli za waliozungumza katika hafla ya mabwanyenye hao na Bw Odinga yaliwakilisha msimamo wa Rais Kenyatta. Duru zinasema kuwa moja ya silaha kali ambayo Rais Kenyatta ameficha ni kuunganisha vigogo wa kisiasa walio na ushawishi maeneo tofauti nchini kwenye uchaguzi mkuu ujao. Mnamo Alhamisi, wanasiasa hao walihudhuria kongamano kuu la kitaifa la wajumbe wa chama cha Kanu ambalo mgeni wa heshima alikuwa ni Bw Odinga. “Juhudi za kuunganisha vinara wa vyama vya kisiasa chini ya Bw Odinga hazijakoma. Zinaendelea chini ya maji japo kila mmoja anaonekana kujipanga kivyake. Rais hajachoka kuwasihi kuungana ili kumshinda Dkt Ruto,” asema mbunge mmoja mshirika wa Rais Kenyatta. Utekaji nyara uliozidi Mlimani wazua hofu HOFU imetanda katika Kaunti za Nyeri, Meru, Laikipia na Nyandarua kufuatia ongezeko la visa vya watu kutekwa nyara mchana katika hali ya kutatanisha na watu wenye silaha. Uchunguzi wa Taifa Leo umebaini kuwa watu wasiopungua 15 wametekwa nyara katika kaunti hizo ndani ya miezi minne iliyopita. Miongoni mwa waliotekwa nyara ni afisa wa ujasusi wa Shirika la Wanyamapori nchini (KWS). Siku moja baada ya Bw Mwiti kutekwa nyara, Isaac Mwangi na mfanyakazi wake Wilson Mwangi walitekwa nyara. Bw Isaac alitekwa nyara akiwa na mkewe na mwana wao katika eneo la Kianugu. Elijah Karimi alikuwa mwathiriwa wa nne kutekwa nyara. Alitekwa nyara mnamo Juni 28 katika mji wa Naromoru.Uchunguzi ulibaini kuwa kati ya tarehe Juni 30 na Agosti 28, Samuel Ngacha, Bernard Wanjohi, Peterson Mutwiri, Peter Mugweru, Patrick Maina na afisa wa KWS, Francis Isaack Oyaro walitekwa nyara kwa njia sawa. Shirika la Huduma za Feri nchini (KFS) lilikuwa limetetea utumizi wa Mpesa kupokea ada za magari kuvuka feri na kusema ulinuiwa kutimiza mwongozo wa serikali kuu unaohimiza mashirika kutopokea pesa taslimu wakati wa utoaji wa huduma. KFS ilisema serikali ilitangaza mwongozo huo kama sehemu za mbinu za kuepusha ueneaji wa virusi vya corona. Zabuni ya kukusanya ada hizo ilipeanwa kwa kampuni ya Safaricom na Benki ya National mnamo Mei, 2020. Shirika hilo lilishtaki KFS, Waziri wa Uchukuzi na Miundomsingi, na Mwanasheria Mkuu likitaka watumiaji wa feri wakubaliwe kutumia mbinu nyingine za kulipia ada ikiwemo pesa taslimu na kupitia kwa mifumo mingine ya malipo ya kidijitali. Wakazi walia daraja bovu na ahadi hewa WAKAZI wa eneo la Kikoneni, Kaunti ya Kwale, wanaishi kwa hofu ya kujeruhiwa au hata kuangamia kila wanapovuka daraja bovu linalounganisha maeneobunge ya Lungalunga na Msambweni. Daraja hilo lililojengwa kiholela kwa mbao limechukua zaidi ya miaka tisa kukarabatiwa tangu lilipoharibiwa na mvua kubwa.Mmoja wa wakazi, Bi Asha Hassan, alieleza jinsi katika mwaka wa 2019, mtoto wake alinusurika kifo akakosa kukamilisha Mtihani wa Kitaifa wa Shule za Msingi (KCPE) baada ya kuanguka akivuka daraja asubuhi alipokuwa akienda shuleni kufanya mitihani. “Aliokolewa na wanakijiji na ninafurahi kwamba alitoka hai,” aliambia Taifa Leo katika mahojiano. Daraja la Mwachande huwa linaunganisha watu wanaotoka Kinango, Lungalunga na Vanga. Pia, karibu vijiji saba hulitegemea. Kutokana na ulegevu wake, wakazi huwa wanalazimika kulifanyia ukarabati wenyewe ili wajiepushie ajali. Hata hivyo, hatari zaidi huwa wakati wa msimu wa mvua kwani huwa inahofiwa daraja linaweza kusombwa na maji. Wakazi walijitokeza kuwalaumu viongozi wa kisiasa wa Kwale kwa kutotimiza ahadi zao.Kulingana na wakazi, takriban watu watatu wamewahi kushambuliwa na mamba eneo hilo wakivuka daraja hilo. Walisema biashara na hata elimu zimeathirika pakubwa kutokana na hali ya daraja hilo, huku uchumi wa eneo hilo kuathiriwa na kuongezeka kwa viwango vya umasikini. “Wakati wa dharura, kawaida tunalazimika kutembea kwa saa nyingi ili kuepuka daraja hilo ndipo tupate huduma za afya. Hali huwa mbaya zaidi wakati wa mvua kwa sababu wanawake wajawazito hawawezi kuvuka ili kuenda kujifungua,” alisema, akihimiza serikali kutoa suluhisho la kudumu. Hata hivyo, Naibu Kamishna wa Kaunti ya Kwale eneo la Lungalunga, Bw Hussein Hussein aliwaomba wakazi wawe watulivu akisema serikali tayari ishapeana kandarasi ya ujenzi ambao utaanza hivi karibuni. Aliwaomba wananchi wasitumiwe na wanasiasa wakati huu wa kampeni kusababisha virugu baada ya baadhi ya wakazi kuandamana wakielekea afisi za mbunge wa Lungalunga, Bw Khatib Mwashetani kuwasilisha malalamiko yao. Hata hivyo, wakazi walilalamika kuwa wameahidiwa mara nyingi kuhusu ujenzi wa daraja hilo ila hawajaona vitendo. Mlipuko wa ugonjwa wa kuhara wazua hofu vijijini Boni MLIPUKO wa maradhi ya kuendesha na kutapika umeibuka miongoni mwa watoto kwenye vijiji vya msitu wa Boni, Kaunti ya Lamu. Takriban watoto 200 wameripotiwa kuugua maradhi hayo yanayokisiwa kuchangiwa na matumizi ya maji machafu katika vijiji vya Kiangwe, Mangai, Milimani na Basuba. Waziri wa Afya katika Kaunti ya Lamu, Bi Anne Gathoni, alithibitisha maradhi hayo ya lakini akasema idara yake tayari imedhibiti hali hiyo. “Ni kweli. Kumekuwa na visa vya kuharisha na kutapika miongoni mwa watoto eneo la Msitu wa Boni. Tunaendelea kuidhibiti hali hiyo,” akasema Bi Gathoni. Diwani wa Wadi ya Basuba, Barissa Deko aliiomba serikali ya kaunti ya Lamu kufanya mpango wa haraka kupeleka wahudumu wa afya eneo hilo ili kusaidia kuwatibu wakazi, hasa watoto ambao ndio walioathirika zaidi Bw Deko pia aliisisitizia idara ya afya ya umma kusambazia wakazi dawa za kusafisha maji eneo hilo. “Tunaomba madaktari waletwe hapa. Pia wasambaze dawa za kutibu maji vijijini ili kizuia mlipuko zaidi wa maradhi,” akasema Bw Deko. Kenya kuadhimisha Siku ya Utamaduni SERIKALI imetangaza Jumatatu kuwa siku ya mapumziko, Kenya ikiadhimisha kwa mara ya kwanza Siku ya Utamaduni Oktoba 10, 2021. Waziri wa Usalama, Dkt Fred Matiang’i alisema kuwa Jumatatu itakuwa siku ya mapumziko kwa sababu siku ya Utamaduni inayostahili kusherehekewa Oktoba 10, ni Jumapili. “Hii ndio siku ya kwanza tunasherehekea siku ya Utamaduni nchini. Tunafaa kuitumia siku hiyo kusisitiza hitaji la raia wote kutambua na kusherehekea utamaduni huu tajiri wa Kenya kwa njia ambayo inakuza umoja, mshikamano wa kitaifa na maendeleo ya kiuchumi nchini Kenya,” akasema Dkt Matiangi. Awali, siku hii ilikuwa ikiadhimishwa kama Moi Dei kwa heshima ya aliyekuwa rais wa pili wa Kenya, Daniel arap Moi. Jaji Eric Ogola alimwagiza Bw Joho, Katibu wa Kaunti, na Waziri wa Ardhi, Makao na Mipango ya Ujenzi katika kaunti, Bw Tawfiq Balala kuwasilisha stakabadhi hizo kwa mashirika matatu ya kijamii kabla ya siku 30 kukamilika. Mashirika ya kutetea haki za kijamii ya Legal Advice Centre, Haki Yetu St Patrick’s na Transparency International yalikuwa yamewasilisha ombi mahakamani kutaka kandarasi na makubaliano kati ya kaunti na kampuni hiyo ya Bw Shahbal ziekwe wazi kwa umma. “Baada ya kuzingatia utetezi wa washtakiwa, sijaridhishwa kuwa wana nia njema kuhusiana na masuala ya kuwasilisha maelezo ya makubaliano yanayohusu mradi wa Buxton,” akasema Jaji Ogola. Alizidi kusema kuwa, takriban mwaka mmoja baada ya kampuni na kaunti kuweka makubaliano, Bw Balala alidanganya na kupotosha mahakama kuwa shughuli ya utoaji zabuni kuhusiana na mradi wa ujenzi Buxton ilikuwa haijakamilishwa na hivyo basi maombi ya kutaka maelezo kuhusu zabuni hiyo hayangeweza kutekelezwa. Katika mwaka wa 2016, mashirika hayo yalikuwa yamewasilisha kesi mahakamani kupinga utekelezaji wa ujenzi wa nyumba hizo za kisasa yakisema hapakuwa na juhudi za kuhusisha umma inavyotakikana kisheria. Kesi hiyo sasa itatajwa Novemba 11, 2021, ambapo mahakama inatarajiwa kuthibitisha kama maagizo yaliyotolewa yatakuwa yametekelezwa, au maagizo zaidi yatahitajika. Wanataka Mkurugenzi Mkuu wa NMS, Mohamed Badi na Naibu Gavana Ann Kananu waboreshe hali yao ya kikazi. Wakiongozwa na katibu wa Chama cha Wafanyakazi wa Serikali ya Kaunti Tawi la Wafanyakazi wa Nairobi, Festus Ngari na Katibu wa Tawi la Jiji la Nairobi, Benson Olianga, wafanyikazi hao walisema wataanza rasmi mgomo Oktoba 13, 2021, ikiwa malalamishi yao hayatashughulikiwa. Ni idadi ndogo tu ya wanaojitokeza Thika kujisajili wawe wapigakura HUKU uandikishaji wa wapigakura ukiendelea tangu uanze Jumatatu wiki hii, ni watu wachache wanaojitokeza katika kituo cha Huduma Centre kilichoko mjini Thika. Baadhi ya maafisa wa kusajili wapigaji kura wakionekana kuketi bure bila cha kufanya, huku wakiwa na matumaini kwamba hatimaye watu watajitokeza kujisajili. Kulingana na afisa msimamizi wa IEBC mjini Thika Bw Jeremiah Gatheci, ni kwamba mnamo Jumatano baadhi ya watu waliojitokeza hawakubeba vitambulisho vyao na pia walipoelezwa kuvirudia makwao, hawakuonekana tena. “Bado wale wanaotarajia kujisajili ni wachache na ni vyema kuwahamasisha ili waelezwe umuhimu wa shughuli hii,” alisema Bw Gatheci. Alisema licha ya kwamba IEBC inawahimiza watu kujitokeza kwa wingi kujisajili ni vyema nao viongozi kuwarai wananchi kujitokeza kwa wingi. Bw Nduati Njuguna ambaye ni mfanyabiashara na mkazi wa Thika, aliwashauri wakazi wa Thika wajitokeza kwa wingi kujisajili ili waweze kuwachagua viongozi wanaostahili. “Hakuna haja ya kufurika kwenye vituo vya kujiandikisha dakika ya mwisho na wakati huu kuna muda mrefu wa kujiandikisha,” alisema Bw Njuguna. Aliwahimiza vijana kujitokeza kwa wingi ili kujiandikisha ili kuleta mabadiliko wanayotaka maishani mwao. Bi Mary Kirika aliyewania kiti cha Mwakilishi wa Wanawake wa Kaunti ya Kiambu katika uchaguzi uliopita wa 2017, aliwahimiza vijana chipukizi kujiandikisha kwa wingi kwa huu mwezi mmoja waliopewa. “Vijana ndio wana kura nyingi wakati huu tunapoelekea uchaguzini na kwa hivyo wasichukulie jambo hilo kwa mzaha,” alisema Bi Kirika. Wakazi wakeketwa na njaa mifugo ikizidi kuangamia FAMILIA katika kaunti zinazokumbwa na ukame zinaendelea kuathiriwa na njaa na kiu tangu Rais Uhuru Kenyatta atangaze ukame janga la kitaifa mnamo Septemba. Wakazi kutoka kaunti hizo wanalalamika kuchelewa kwa serikali kutimiza ahadi yake ya kuwalinda dhidi ya janga hilo kwa kununua na kuwatafutia soko mifugo ili kupunguza hasara za ukame. Hadi sasa, serikali haijaanza mchakato huo Kaunti ya Samburu, jambo linalowatia wasiwasi wafugaji. Wakazi wa Kaunti ya Samburu wanalalamika kuchelewa kwa serikali kununua na kutafutia soko mifugo yao baadhi ya wanyama hao wa kufugwa wakiendelea kufa. “Baadhi ya ng’ombe, kondoo, mbuzi na ngamia wamelemewa na ukame. Kwa sasa, bei yao imepungua. Tunapata hasara sana kama wafugaji. Tunaomba serikali ifanye hima ili kuokoa mifugo wetu,” akasema Bw Julius Leokono, mmoja wa wafugaji. Wafugaji hao wanasema wameshindwa kupata karo na hata pesa za kujikimu kutokana na athari za ukame. Kulingana na Mamlaka inayosimamia ukame (NDMA), bei ya mifugo inaendelea kushuka kutokana na hali duni ya kiafya inayosababishwa na ukosefu wa lishe na maji. Kwingineko, maelfu ya watoto Kaskazini mwa Kenya wanakumbwa na utapiamlo kutokana na ukame unaoshuhudiwa katika maeneo hayo.Wakenya milioni 2.5 wameathiriwa na janga hilo huku baadhi yao wakikosa chakula na maji. Kulingana na ripoti ya wizara ya Afya na Kilimo, Wakenya wengi bado wataendelea kuathiriwa na ukame na utapiamlo. “Zaidi ya watoto 10,000 Kaunti ya Turkana na akina mama 6,000 wana utapiamlo. Hii ni kwa sababu gharama ya maisha imepanda,” inasoma ripoti. Katika kaunti ya Meru wakazi zaidi ya 120,000 wanahitaji msaada wa chakula kwa dharura kutokana na ukame ambao umekuwa ukihangaisha eneo hilo. Kamishna wa Meru, Karuku Ngumo, alitaja maeneo yaliyoathirika zaidi na ukame kama Igembe na Tigania ambapo mvua imekosa kunyesha kwa miaka miwili.Kulingana na NDMA, mazao katika eneo la Meru yalikuwa duni msimu uliopita huku baadhi ya maeneo yakikosa kuvuna chochote. Katika Kaunti ya Kilifi, serikali imeanza kugawa chakula cha msaada kwa wakazi wanaoathiriwa na ukame. Waziri wa Ulinzi, Eugene Wamalwa alizindua shughuli hiyo katika vijiji vya Chakama na Bofu eneobunge la Magarini. Wamalwa alisema kwamba chakula hicho kitasambazwa maeneo ya Pwani, Kaskazini Mashariki na Rift Valley ambako wakazi wameathiriwa na ukame. Nalo Shirika la Msalaba Mwekundu limeanza kutoa msaada wa chakula na fedha kwa familia kutoka Kaunti za Turkana, Pokot Magharibi na Baringo. “Tumearifiwa NMS ina mipango ya kuiweka lami aina ya cabros,” mmoja wa viongozi Zimmerman Settlement Scheme na aliyeomba kutochapisha jina lake kwa sababu haruhusiwi kuzungumza na vyombo vya habari akaambia Taifa Leo. “Kero kuu Zimmerman imekuwa majitaka kutapakaa kila mahali, kiasi cha kuathiri usambazaji wa maji. Tunaishukuru NMS kwa kuskia kilio chetu,” akasema Margaret Wanjiku, mmoja wa wamiliki wa ploti. NMS ilizinduliwa mapema 2020 na Rais Uhuru Kenyatta, na kufikia sasa inaendelea kuboresha huduma za jiji la Nairobi, ikiwemo barabara, kuchimba visima vya maji na kuzindua vituo vya afya, kati ya miradi mingineyo. BAADA ya Idara ya Uchunguzi wa Uhalifu (DCI) kuchapisha kuwa itakuwa ikielezea matukio kwa Kiswahili, baadhi ya watumiaji mitandao ya kijamii wameshangazwa na misamiati inayotumika huku wengine wakieleza kuwa hawaelewi kinachoandikwa. Waliochangia masimulizi yanayochapishwa na DCI wamezionyesha hisia tata huku wengine wakiridhishwa na tangazo hilo na wengine wakilalama. DCI ilianzia matoleo ya Kiswahili ya simulizi za uhalifu yanayochapishwa kwenye kurasa zao za mitandao ya kijamii, baada ya kuona haja ya kuwasiliana vyema na watu wote katika maeneo mbalimbali ya nchi. “Hii ni hatua nzuri. Kuendesha shughuli kwa Kiswahili katika korti, kutumika kwenye stakabadhi rasmi, bungeni na kadhalika ni muhimu. Wahitimu wa Kiswahili watapata kazi za utafsiri wa faili na hotuba,” akaeleza James Wachira kupitia Facebook. “Kazi nzuri! Hivi sasa ninafurahia sana kuzisoma ripoti hizi za matukio ya uhalifu kwa Kiswahili,” akasema Roselyn Makona kupitia Facebook. “Vizuri mno. Heko!” akasema @VOA_Wandera kupitia Twitter. “Kiswahili kinapaswa kupewa nafasi ya juu katika jamii. Wananchi wana haki ya kupata habari kwa lugha ya Kiswahili,” akaandika @kairu_karega. Jaji Eric Ogola alimwagiza Bw Joho, Katibu wa Kaunti, na Waziri wa Ardhi, Makao na Mipango ya Ujenzi katika kaunti, Bw Tawfiq Balala kuwasilisha stakabadhi hizo kwa mashirika matatu ya kijamii kabla ya siku 30 kukamilika. Mashirika ya kutetea haki za kijamii ya Legal Advice Centre, Haki Yetu St Patrick’s na Transparency International yalikuwa yamewasilisha ombi mahakamani kutaka kandarasi na makubaliano kati ya kaunti na kampuni hiyo ya Bw Shahbal ziekwe wazi kwa umma. “Baada ya kuzingatia utetezi wa washtakiwa, sijaridhishwa kuwa wana nia njema kuhusiana na masuala ya kuwasilisha maelezo ya makubaliano yanayohusu mradi wa Buxton,” akasema Jaji Ogola. Alizidi kusema kuwa, takriban mwaka mmoja baada ya kampuni na kaunti kuweka makubaliano, Bw Balala alidanganya na kupotosha mahakama kuwa shughuli ya utoaji zabuni kuhusiana na mradi wa ujenzi Buxton ilikuwa haijakamilishwa na hivyo basi maombi ya kutaka maelezo kuhusu zabuni hiyo hayangeweza kutekelezwa. Katika mwaka wa 2016, mashirika hayo yalikuwa yamewasilisha kesi mahakamani kupinga utekelezaji wa ujenzi wa nyumba hizo za kisasa yakisema hapakuwa na juhudi za kuhusisha umma inavyotakikana kisheria. Kesi hiyo sasa itatajwa Novemba 11, 2021, ambapo mahakama inatarajiwa kuthibitisha kama maagizo yaliyotolewa yatakuwa yametekelezwa, au maagizo zaidi yatahitajika. Kobia ataka maafisa waadilifu NGEC WAZIRI wa Utumishi wa Umma, Jinsia, Miradi Maalum na Masuala ya Wazee, Prof Margaret Kobia ametoa wito kwa jopo la watu saba lililoteuliwa kuwapiga msasa wanaosaka kazi ya kuwa Makamishina wa Tume ya Kitaifa ya Usawa wa Jinsia (NGEC) wahakikishe wanaoteuliwa ni watu wenye maadili na waliodhihirisha uongozi bora. Kenya kuadhimisha Siku ya Utamaduni SERIKALI imetangaza Jumatatu kuwa siku ya mapumziko, Kenya ikiadhimisha kwa mara ya kwanza Siku ya Utamaduni Oktoba 10, 2021. Waziri wa Usalama, Dkt Fred Matiang’i alisema kuwa Jumatatu itakuwa siku ya mapumziko kwa sababu siku ya Utamaduni inayostahili kusherehekewa Oktoba 10, ni Jumapili. “Hii ndio siku ya kwanza tunasherehekea siku ya Utamaduni nchini. Tunafaa kuitumia siku hiyo kusisitiza hitaji la raia wote kutambua na kusherehekea utamaduni huu tajiri wa Kenya kwa njia ambayo inakuza umoja, mshikamano wa kitaifa na maendeleo ya kiuchumi nchini Kenya,” akasema Dkt Matiangi. Awali, siku hii ilikuwa ikiadhimishwa kama Moi Dei kwa heshima ya aliyekuwa rais wa pili wa Kenya, Daniel arap Moi. Afueni bei ya kahawa ikiimarika MAPATO ya kahawa katika mwaka wa kifedha wa 2019/2020 yameongezeka kwa asilimia 52. Ongezeko hili lilitokana na ongezeko la mahitaji ya kahawa ya Kenya baada ya zao hilo nchini Brazil kupungua kwa sababu ya hali mbaya ya anga. Soko la Kahawa la Nairobi (NCE) lilisema kuwa Kenya ilipata Sh15.2 bilioni kwa mauzo ya kahawa katika mwaka ulioisha Septemba 30. Ikilinganishwa na mwaka wa 2019, bei ya gunia ya kilo 50 iliongezeka kutoka Sh20,412 hadi Sh30, 348 mwaka 2020. “Bei ya juu ambayo tulishuhudia, imewezesha thamani ya kahawa inayouzwa kuongezeka kwa asilimia 52.27 katika mwaka wa 2020/2021 ikilinganishwa na ile ya mwaka wa 2019/2020,” NCE ikasema. Vile vile, ongezeko hili lilitokana na bei ya juu ya kimataifa ambayo ilifikia pauni Sh33,984 toka 2012 sababu ya hali mbaya ya anga nchini Brazil. Nchi ya Brazil ni moja kati ya nchi ambazo hutoa kahawa nyingi duniani. Nchi hiyo hutoa kilo 60 milioni za Kahawa kila mwaka lakini baridi imeifanya ipoteze asilimia 20 ya mmea huo wakati huu na kusababisha upungufu wa kahawa katika soko duniani. Hivi majuzi, Benki Kuu ya Kenya (CBK) ilikuwa imetabiri ongezeko la bei ya Kahawa ya Kenya katika soko la kimataifa kufuatia kupungua kwa kahawa ya Brazil. Gavana wa CBK, Dkt Patrick Njoroge alisema kuwa Kenya ingenufaika kutokana na hali mbaya ya anga inayoikumba Amerika Kusini na inayoathiri uzalishaji wa kahawa. “Hivi majuzi kumekuwepo na ongezeko la bei ya kahawa duniani linalotokana na baridi inayoshuhudiwa Brazil na tunaweza tukanufaika kwa kuongeza bei ya kahawa kwenye soko,” akasema Dkt Njoroge wakati wa kuzindua ripoti ya Kamati ya Sera za Pesa. Tahadhari yatolewa kuhusu vifaa ghushi vya kupima Ukimwi Haya yamejiri huku Shirika la Kitaifa la Kudhibiti Ukimwi na Maradhi ya Zinaa (NASCOP) likifichua kuwa idadi ya watu wanaotumia vifaa vya kujipima wenyewe Ukimwi imeongezeka tangu 2018, mpango huo ulipoanzishwa Kenya. Inahofiwa kuwa watu wengi huenda wanapata vifaa hivyo duni ambavyo havijaidhinishwa kutoka vituo vya kibinafsi vya afya. Wakili huyo alisema OCPD alitusi mahakama aliposema “agizo lake ni karatasi tu na hana budi kuikaidi.” Alisema ikiwa afisa mkuu wa polisi anaongoza katika tabia ya kukaidi agizo la mahakama basi wananchi wa kawaida hawataziheshimu kamwe kwa vile hakuna yeyote wa kuitekeleza. Mahakama pia ilielezwa nchi hii itakuwa haitawaliwiki kwa utovu wa nidhamu endapo maafisa wa polisi wanaopasa kutekeleza maagizo ya mahakama ndio watakaokaidi maagizo ya mahakama. Bw Omenge alisema ushahidi aliowasilisha umethibitisha kabisa kwamba OCPD , DCIO na OCS ndio walikaidi agizo la mahakama. Alisema badala ya kumwachilia Bw Kuria walimzuilia korokoroni na watu wa familia yake na wakili wake pamoja na wanasiasa walirushiwa hewa ya kutoa machozi walipoenda kumwona mwanasiasa huyo korokoroni pamoja na kuwakabidhi OCPD ,DCIO na naibu wa OCS nakala ya agizo la mahakama. Mwenye mazoea ya kuibia wenye maduka ya Mpesa achapwa kama nguruwe MSHUKIWA wa wizi aliyetoroka mahakama ya Kibera Julai mwaka uliopita jana alipata kichapo cha nguruwe aliporudi kuiba kutoka duka la Mpesa katika eneo la Bus Station Nairobi. Bw Isaiah Mugambi aliokolewa na Polisi kutoka kituo cha Kamukunji kabla ya kuuawa na wananchi waliokuwa na hasira kali. Mshukiwa huyo alipigwa na vifaa butu na marungu lakini akaokolewa na polisi. Huku akivuja damu kichwani, mikononi na mdomoni, Bw Mugambi alitolewa shati na kuachwa na Vesti. Polisi walifika kabla ya kutiwa taya na kumwagiwa petrol awashwe moto. Bw Mugambi alikuwa amemwibia mwanamke mwenye duka la Mpesa Sh30,000. Akiwa amejihami na kisu , Bw Mugambi alimvizia mwenye duka hilo lilio karibu na Benki ya Equity tawi la Knut House na kunyakua pesa hizo alipokuwa anazihesabu. Mwanamke huyo alipiga kamsa. Wananchi walimkamata na kumchapa kwa kila aina ya vifaa. Alitandikwa barabara. Pesa alizokuwa ameiba zilipatikana. “Huyu mwanaume yuko na mazoea ya kuibia wenye maduka ya Mpesa katika eneo hili la Bus Station,” afisa wa polisi kutoka kituo cha Kamkunji aliambia Taifa Jumapili. Afisa huyo alifichua kwamba kuna hati ya kumtia nguvuni Bw Mugambi iliyotolewa na mahakama ya Kibera mnamo Julai 12, 2020 alipokosa kufika kortini wakati wa kusikizwa kwa kesi ya wizi wa Sh90,000 na simu yenye thamani ya Sh8,500. “Ni kweli mshukiwa huyu aliniibia Feburuari 1,2020 na kutoroka,” Bi Christine Kyengo aliambia Taifa Jumapili. Polisi walisema mshtakiwa alitiwa nguvuni katika eneo la Kikuyu kaunti ya Kiambu baada ya kujificha kwa mwezi mmoja alipomwibia Bi Kyengo. Alishtakiwa katika mahakama ya Kibera ambapo aliachiliwa kwa dhamana. Kesi hiyo iliorodheshwa kusikizwa Julai 12, 2020 lakini mshtakiwa hakufika kortini. Mbali na Bi Kyengo , mshtakiwa alitambuliwa na wenye maduka wengine kuwa mwenye mazoea ya kuiba katika eneo hilo la Bus Station. Manusura wa jengo lililoporomoka aaga dunia MMOJA kati ya walionusurika Jumatano baada ya nyumba ya ghorofa kuanguka eneo la Gachie, Kaunti ya Kiambu, amekufa. Mwanaume huyo aliyekuwa mmoja wa wajenzi katika ghorofa hiyo alikufa kutokana na majeraha aliyopata. Afisa mkuu wa shirika la zima moto wa kaunti hiyo, Samuel Kahura, aliambia Taifa Leo kuwa mwathiriwa huyo alikufa jana asubuhi akipokea matibabu katika hospitali ya Tigoni. “Kwa bahati mbaya tumempoteza mmoja kati ya watu tisa waliookolewa jana. Alikufa kutokana na majeraha aliyopata,” akasema Bw Kahura. Shirika la Msalaba Mwekundu na mashirika ya kutoa msaada wa dharura kutoka kaunti za Kiambu na Nairobi yalifika katika eneo hilo la tukio ili kuwaokoa waliokuwa wamekwama katika jengo hilo. Kulingana na walioshuhudia, jengo hilo lilianguka wajenzi hao wakiwa katika orofa ya tano.Kamanda wa polisi wa kaunti ya Kiambu, Ali Nuno, alisema wanamsaka mmiliki wa ghorofa hiyo ili aeleze kwa nini alikiuka amri ya serikali ya kusimamishwa kwa ujenzi wa jengo hilo. Katika miaka ya hivi karibuni, visa vya majengo hasa ya ghorofa kuporomoka vimekuwa vikiongozeka huku wamiliki wa nyumba hizo wakidaiwa kuharakisha mafundi ili kupunguza gharama. Isitoshe, wengi hawafuati kanuni za ujenzi wala kupokea idhini kutoka kwa asasi zinazohusika na ujenzi hasa katika sehemu za miji. DPP na DCI wanasema kuwa kinga hiyo inachelewesha walalamishi kupata haki na pia ni kutumia vibaya korti.Inspekta Mkuu Keith Robert Namukhasi, DCI na DPP walisema kuwa agizo lililotolewa miezi minne iliyopita la kutaka Bw Linturi asikamatwe linahusiana na mashtaka 37 yanayohusu fedha alizokopa kutoka benki ya Family na ulaghai. “Agizo lililotolewa na mahakama hii halikukinga Linturi dhidi ya kukamatwa kwa makosa yote.“Linturi amefasiri vibaya agizo la mahakama na anadhani kwamba hawezi kuchunguzwa au kukamatwa kwa uhalifu wa aina yoyote,” akasema Inspekta Namukhasi. DCI walisema uchunguzi dhidi ya Linturi kuhusiana na madai ya ubakaji ulianza Januari na hata yeye anafahamu kwani amewahi kuandikisha taarifa kwa polisi. Baada ya kukamilishwa kwa uchunguzi huo, faili yake ilipelekwa kwa DPP ambaye hajatoa uamuzi wowote kuhusu mwelekeo wa kesi hiyo. “Kesi kuhusu madai ya ubakaji ni tofauti na kesi inayoendelea kortini ambapo anakabiliwa na mashtaka 37. Agizo lililotolewa asihangaishwe au kukamatwa linahusiana na kesi hiyo ya mashtaka 37. Agizo hilo halina uhusiano na madai ya ubakaji,” akasema Bw Namukhasi. Inspekta pia alipuuzilia mbali madai ya Bw Linturi kwamba madai yanayomwandama kuhusu ubakaji yanatokana na siasa ya uchaguzi mdogo wa udiwani katika Wadi ya Kiagu, Kaunti ya Meru. “Siasa haifai kuingizwa katika masuala ya mahakama. DCI na DPP wanatekeleza wajibu wao wa kikatiba na hawana haja na siasa za Bw Linturi,” akasema. Jaji Weldon Korir aliagiza kuwa ombi hilo litasikizwa Oktoba 12, mwaka huu. Bw Linturi anashikilia kuwa endapo atakamatwa mkewe wa zamani Bi Kitany ambaye amemshtaki katika kesi ya ulaghai, huenda akashinda. ‘Maafisa wa DCI wakinikamata watanilazimisha kubadili msimamo wangu wa kisiasa wanasiasa wanapojipanga kwa ajili ya Uchaguzi Mkuu wa 2022. Polisi wanalengaa kuninyamazisha kutokana na msimamo wangu wa kukosoa serikali,” akadai Bw Linturi. MARY WANGARI: NHIF yahitaji mageuzi ili kuboresha huduma KATIKA miezi michache ya hivi karibuni, serikali imekuwa ikijitahidi kufanyia mageuzi muhimu Bima ya Kitaifa kuhusu Afya Nchini (NHIF), katika juhudi za kuboresha huduma za afya nchini. Mojawapo wa mikakati hiyo ni kuanzishwa kwa mfumo wa kuwasajili kielektroniki wanachama 8.9 milioni wa NHIF kwa kutumia alama zao za vidole. Mfumo huo mpya ambao tayari umeanzishwa katika hospitali za Kaunti za Nairobi, Eneo la Kati, Magharibi, Nyanza, Mashariki na Bonde la Ufa, unadhamiriwa kukomesha udanganyifu na kuboresha malipo ya huduma za matibabu. Aidha, kuna Mswada wa Kufanyia Marekebisho Bima ya Kitaifa kuhusu Huduma za Hospitali unaopendekeza kuifanya kuwa lazima kwa kila mtu mwenye umri wa kuanzia miaka 18 kujisajili kama mwanachama wa NHIF ni miongoni mwa mageuzi mapya yanayoendelea. Juhudi hizi zinastahili kupongezwa na zinaashiria siku njema za usoni ikizingatiwa kwamba afya njema ni kiungo muhimu cha ukuaji na ustawi wa uchumi nchini. Kando na umuhimu wa afya njema katika kufanikisha Mpango wa Afya kwa Wote (UHC) ambao ni mojawapo wa Ajenda Kuu za Maendeleo Duniani, uhalisia ni kwamba, ili taifa lolote liweze kuendelea, ni sharti raia wake wawe wazima kiafya. Serikali hivyo basi, ni sharti ihakikishe utekelezaji kikamilifu wa sera zitakazowezesha kuwepo kwa huduma bora za afya kwa bei nafuu ambayo kila raia anaweza kuimudu. Njia mojawapo ya kufanikisha haya ni kupitia ushirikiano wa serikali na mashirika ya kibinafsi yanayotoa huduma za bima ya afya ili kuboresha huduma ya afya nchini kupitia miundomsingi thabiti na vifaa vya matibabu. Kwa muda mrefu, Wakenya wamejipata taabani baada ya kulemewa na mzigo wa kugharamia matibabu huku wengi wao wakiifilisika hata baada ya kujisajilisha na bima za umma kama vile NHIF. Si ajabu kwamba wengi wanaojiweza kifedha, wamekimbilia mashirika ya kibinafsi yanayotoa bima za afya wakiwa na hakikisho la kupata huduma bora zaidi japo kwa ada ghali. Hali kwamba NHIF imekuwa ikibadilisha sheria zake mara kwa mara hata bila ya wanachama wake kutarajia inafanya mambo kuwa magumu hata zaidi. Mfano mzuri ni kuhusu janga la Covid-19 ambapo NHIF iliamua kusimamisha ghafla utowaji wa huduma za matibabu wakati ambapo wananchi walikuwa wakizihitaji zaidi hasa ikizingatiwa kwamba bado wanaendelea kulipa ada zao kila mwezi. Ripoti mpya iliyotolewa na Mamlaka ya Kudhibiti Mashirika ya Bima (IRA) iliashiria kwamba ni asilimia 34.4 pekee ya mapato yaliyokusanywa kutokana na malipo kuhusu bima ya afya mwaka uliopita. Takwimu hizo zinatofautiana pakubwa na hospitali nyingi za kibinafsi zinazotoa huduma bora za afya ikilinganishwa na hospitali za umma, ambapo ziliandikisha asilimia 80 ya mapato kutokana na malipo ya bima ya afya. Kulingana na takwimu hizo, ni wazi kwamba serikali ni sharti iwe makini inapotekeleza mageuzi kuhusi NHIF ili kuhakikisha kwamba yatamfaidi mwananchi wa kawaida kinyume na kumwongeza mzigo zaidi. Ili NHIF iwe na manufaa kwa Wakenya, ni sharti serikali ihakikishe kwamba mageuzi yanayoendelea kamwe hayatahujumu hatua zilizopigwa katika kuboresha bima hiyo ya kitaifa kuhusu afya. Ni kupitia tu kuwepo kwa wananchi walio wazima kiafya ndipo tunaweza kuunda taifa imara katika kila nyanja. Sifa zinazozolea kanga umaarufu MIONGONI mwa mavazi ya Uswahilini, vazi la kanga ni maarufu zaidi. Kanga ni aina ya kitambaa cha pamba chenye umbo la mstatili na hugawanywa katika sehemu tatu. Kwanza ni pindo yaani sehemu za ukingoni mwa kanga, pili ni mji yaani sehemu ya kati kati ya kanga na sehemu ya tatu ni ile yenye jina la kanga/msemo wa kanga aghalabu huwa sehemu ya chini ya kanga kabla ya ukingo wa chini. Kwa kawaida kanga huwa na rangi zenye kung’aa kama vile kijani, manjano, pinki, bluu, samawati n.k na huwa katika pea/jozi. Wavaaji hasa huangalia uzuri wa kanga kulingana na michoro na rangi ya kanga katika sehemu ya mji, na muhimu zaidi msemo wa kanga. Kanga aghalabu ni vazi linaloenziwa na wanawake haswa wa uswahilini. Huvaliwa na rika zote kuanzia wasichana wadogo, watu wazima na hata wazee. Mara nyingi kila mwanamke huwa na jozi kadhaa za kanga. Husemekana kwamba kanga ni vazi la mwanamke kutoka kuzaliwa mpaka kufa; Mtoto anapozaliwa hufunikwa kanga, anapofika rika la kubaleghe pia huzawadiwa na kuvishwa kanga, anapoolewa vile vile huzawidiwa kanga na hata anapokufa jeneza lake hutambulika kwa kufunikwa kanga. Kanga ina matumizi mengi sana. Baadhi ya matumizi yake ni; Kwanza, kufungwa kiunoni hasa mtu anapokuwa nyumbani sawa na inavyotumiwa aproni jikoni katika tamaduni nyingine. KUSWALI Pili, kanga mbili; moja ikiwa imefungwa kiunoni na ya pili ya kujitanda juu kutoka kichwani hadi kiunoni hutumiwa kama vazi la kuswalia kwa Waislamu. Tatu, wanawake wanapoenda kuliko na misiba hujifunga au kujitanda kanga, hii ni kama namna ya kujisitiri au vazi la heshima. Nne, kama vazi la sherehe. Watu wanapoenda harusini aghalabu huwa na sare ya kanga hususan yenye maneno ya furaha. Tano, kama kilemba. Kanga hutumiwa kufunga kichwani kama kilemba hasa kwa wanawake. Sita, kama mbeleko. Ni kawaida kuwaona akina mama wamewafunga watoto mgongoni kwa kutumia kanga.Saba, kama taulo. Kitambaa cha kanga ni cha pamba kama tulivyokwishasema awali. Sifa hii hufanya kanga kuwa kitu muafaka wanachotumia watu kujifutia maji wanapotoka kuoga sawa na itumikavyo taulo. Nane, kushonea nguo. Kanga hutumiwa kushonea nguo mbalimbali kama vile gauni au sketi. Tisa, kama nepi kwa mtoto mchanga. Kanga kuu kuu huwa na sifa ya ulaini. Aghalabu hukatwa katika vipande vidogo vidogo kiasi na kukunjwa katika umbo la pembe tatu na kutumiwa kama nepi kwa mtoto. Mwisho, kumfunikia mtoto; kanga hutumiwa sana kumfunikia mtoto, hasa mtoto anapozaliwa. Kanga kuu kuu hutumiwa kutokana na sifa yake ya ulaini na hivyo kuwa faafu kwa ngozi changa ya mtoto. ‘Wasanii Wazoefu’ mboni ya sanaa chuoni Gretsa, Thika KATIKA jitihada za kujiboresha na kujiimarisha kielimu pamoja na masuala yasiyo ya kiakademia, Chuo Kikuu cha Gretsa mjini Thika kinajivunia kundi maarufu la ‘Wasanii Wazoefu’. Kundi hili liko chini ya mwavuli wa kundi la ‘Wanajopo wa Chuo Kikuu cha Gretsa’ ambalo linachapukia zaidi shughuli za makuzi ya lugha na sanaa ya maigizo. Wanajopo wa Gretsa ni kundi lililoanzishwa mwaka wa 2015 chini ya ulezi wa Makamu Mkuu wa Chuo Kikuu cha Gretsa, Profesa Kuria Thuo ambaye anaunga mkono kikamilifu mikakati na harakati zote za Jopo. Juhudi za Prof Thuo zinapigwa jeki na Bi Stella Marete ambaye ni Mudiri wa Wanafunzi chuoni. Bw George Mulama naye yuko mstari wa mbele kuendesha kundi hili kuandaa maonyesho mbalimbali kwa usaidizi wa Bw Hezron Manyasi ambaye ni mkutubi mkuu wa chuo. Chuo Kikuu cha Gretsa kinafundisha kozi mbalimbali katika mawanda ya lishe, sayansi na teknolojia, uanahabari, uhandisi, ualimu miongoni mwa taaluma nyinginezo. Jopo la Gretsa linajivunia takriban wanajopo 200 na linawajumuisha baadhi ya wanafunzi wanaosomea taaluma ya ualimu, hususan somo la Kiswahili. Wanafunzi wa taaluma nyinginezo pia wana uhuru wa kujiunga na kundi hili. Wanajopo huhamasisha jamii kuhusu masuala muhimu kupitia michezo ya kuigiza katika Kiswahili na mashairi.Baadhi ya michezo yao iliyojizolea tuzo kemkem kwenye tamasha za kuigiza chini ya uelekezi wa Bw Mulama ni ‘Tandabelua Latanda’ (2016), ‘Chanjo Chungu’ (2017), ‘Barafu Moto’ (2018), ‘Nzige Bungeni’ (2019). Vipaji vya kusakata densi, kuimba, kuigiza pamoja na kutunga, kukariri na kughani mashairi vimeimarika sana miongoni mwa wanafunzi wa Gretsa kupitia kundi la Wasanii Wazoefu. Chuo Kikuu cha Gretsa kimeibuka cha kwanza mara si mosi katika mijadala ya Kiswahili miongoni mwa wanafunzi wa vyuo vikuu mbalimbali. Wanajopo kwa sasa wako tayari kufyatua mchezo wa kuigiza wenye mada ‘Barakoa ya Chuma’ na mashairi yenye mada ‘Supu ya Sima’, ‘Maskini Maarufu’ na ‘Olisikia Wapi?’Baadhi ya wanajopo pia wanaendelea kuandika riwaya ‘Chozi la Samaki’ na diwani ‘Kiberiti Kimeloa’ chini ya uelekezi wa Bw Manyasi na Bw Mulama. Kubwa zaidi katika maazimio ya kundi hili ni kuanzisha ‘Gretsa Theatre Troupe’ kwa nia ya kuigiza vitabu teule vinavyotahiniwa katika shule za sekondari nchini Kenya. Mashine zapokonya wachunaji majanichai kazi MAELFU wa wafanyakazi katika sekta ya majanichai wapo hatarini kupoteza kazi zao, baada ya kampuni nyingi kuanza kutumia mashine kuchuma mimea hiyo ili kupunguza gharama ya ulipaji mishahara. Hii inatokea wakati ambapo bei ya majanichai inaendelea kushuka katika soko la kimataifa kutokana na mataifa mengi kuwasilisha majani yenye ubora wa hali ya juu. Hali inaendelea kuwa mbaya huku tayari zaidi ya wachumaji 50,000 wa zao hilo wakiachishwa kazi na kukosa njia ya kukimu familia zao. Muungano wa Kitaifa wa Wakulima na Wafanyakazi katika sekta ya Majanichai (KPAWU) nao umekashifu kampuni tano za majanichai katika eneo la Bonde la Ufa ambazo zimeanza kutumia mashine na kuwafungia nje wachumaji. Aidha kampuni hizo pia zimewafuta kazi maelfu ya wafanyakazi ili kupunguza gharama ya kuwalipa mishahara. Naibu Mwenyekiti wa KPAWU Eliakim Ochieng’ jana alidai kuwa usimamizi wa kampuni mbalimbali unalenga kuwatimua wafanyakazi wote na kukumbatia uchumaji wa majanichai kwa kutumia mashine kwa asilimia 100 na tayari zinatumia mashine hizo kwa asilimia 70.Kati ya kampuni ambazo afisa huyo alizitaja ni EPK, Williamson, Sotik, Finlay, Unileaver, Kipkebe. Kampuni hizo zinapatikana katika kaunti za Kericho, Nandi, Bomet na Nyamira na tangu mwaka jana, zimekuwa zikiwatimua wafanyakazi kwa mwenendo wa kusikitisha. “Familia nyingi za waliokuwa wachumaji wa majanichai sasa zinaumia kwa sababu kampuni sasa zinatumia mashine kisha kuwafuta wengi kazini,” akasema Bw Ochieng’. Kutokana na uchumi mbovu na kushuka kwa bei ya majanichai, kampuni nyingi zimekuwa zikilipa Sh28 pekee kwa kilo, malipo ambayo yametajwa kuwa ya chini mno kwa wafanyakazi ambao hujituma licha ya kuwa hatarini kufutwa. Wakulima nao wanalilia serikali kuwekeza pesa katika sekta ya kilimo cha majanichai ili kukwamua ndipo waepuke hasara kubwa ambayo wamekuwa wakipata. Kama njia ya kuzuia kampuni kutumia mashine na kuwafungia nje wafanyakazi, Bunge la Kaunti ya Nandi mnamo mwaka jana lilipitisha na kuweka ada za ziada kwa kampuni hizo. Kwa mujibu wa Mwakilishi wa wadi ya Kapchorwa John Kebenei na mwenzake wa Kabwareng Jackson Swadi, hatua hiyo inalenga kuhakikisha kuwa kampuni hizo zinakoma kuwaachishwa kazi wachuma majanichai. “Kando na hatari ya kiafya, mashine hizo huchangia kupunguza ubora wa majanichai na kuinyima Kenya mapato mengi kwenye soko la kimataifa,” akasema Bw Swadi. Hata hivyo, Afisa Mkuu wa Muungano wa Wakuzaji wa Majanichai Apollo Kiarii alikanusha madai ya KPAWU kuwa wengi wamepoteza ajira zao kutokana na kuanzishwa kwa matumizi ya mashine hizo. “Hakuna mfanyakazi ambaye ametimuliwa na kampuni yoyote. Kampuni hazijakuwa zikiwapa kazi wafanyakazi wengine baada ya baadhi kujiuzulu au kufa na badala yake zimekuwa zikitumia mashine kufidia upungufu huo,” akasema. Kamket alala seli tena Lempurkel akijitetea MBUNGE wa Tiaty, Bw William Kasait Kamket aliyekamatwa Jumatano kuhusiana na mashambulio ya ujangili Kaunti ya Laikipia, alilala seli kwa siku ya pili huku aliyekuwa mbunge wa Laikipia Kaskazini Mathew Lempurkel akishtakiwa kwa kutoa matamshi ya uchochezi. Katika Mahakama ya Milimani, Nairobi, Bw Lempurkel alikanusha mashtaka ya kuchochea chuki za kijamii Kaunti ya Laikipia na akaachiliwa kwa dhamana ya Sh150,000 pesa taslimu. Maafisa wa uchunguzi wa jinai waliomba waruhusiwe kumzuilia Bw Kamket kukamilisha uchunguzi kuhusu kuhusika kwake katika mashambulio Kaunti ya Laikipia ambapo watu zaidi ya 10 wameauwa na wengine wengi kutoroka makwao. Mbunge huyo alikamatwa Jumatano alasiri akiwa nyumbani kwake Baringo na kusafirishwa hadi Nakuru kuzuiliwa katika kituo cha polisi cha Kaptembwo. Polisi waliambia Mahakama kwamba katika uchunguzi wao wanataka kuandikisha taarifa kutoka kwa mashahidi miongoni mwa masuala mengine. Bw Lempurkel alikanusha shtaka la kuchochea chuki. Shtaka lilisema kwamba alitenda kosa hilo kati ya Julai 11 na Julai 17 wakati wa mahojiano kwenye kituo cha Televisheni cha jamii ya Maa. Upande wa mashtaka ulieleza Hakimu Mkazi Bi Sinkiyian Tobiko kwamba kutokana na matamshi ya kuchochea hisia za chuki ya Bw Lempurkel, vurugu zimezuka Laikipia ambapo watu kadhaa wameuawa, mifugo kuibwa, uvamizi wa mashamba ya kibinafsi na watu kuhama makwao. Kiongozi wa mashtaka Bw Abel Omariba hakupinga mshtakiwa kuachiliwa kwa dhamana.Mawakili Thomas Kajwang, Harun Ndubi na Saitabau ole Kanchory walipinga matamshi ya upande wa mashtaka na kusema suala la mashamba katika eneo la Laikipia ni miongoni mwa dhuluma za kihistoria zinazopasa kujadiliwa na pande zote kwa njia ya amani ili kupata suluhu. “Suala la umiliki wa mashamba ambalo lilizugumziwa na Bw Lempurkel wakati wa mahojiano katika kituo cha Televisheni cha Maa ni mojawapo ya dhuluma za kihistoria zinazopaswa kujadiliwa bila kuhatarisha haki za wakazi wa maeneo husika,” alisema Bw Kajwang. Katika uamuzi wake, Bi Tobiko alisema kesi inayomkabili mshtakiwa iko na umuhimu mkubwa kwa umma. Isitoshe, Bw Odingo aliongeza kwamba maafisa wake walinasa mitungi 17 ya lita 20 kila moja bila kuwa na chochote ndani. “Washukiwa wote kumi walipatikana wakijaza mafuta aina ya dizeli, mafuta ya taa na petroli katika bohari moja mkabala wa barabara ya Rangwe. Tumenasa magari yaliyohusika sawia na vifaa walivyokuwa navyo vya kufyonza mafuta,” Bw Odingo akanena. Fauka ya hayo, Bw Odingo alisema washukiwa wote kumi wamefungiwa katika kituo cha polisi cha Industrial Area huku uchunguzi zaidi ukifanywa. “Tunachunguza kesi hii ili kuona ikiwa tutawakamatwa wote wanaohusika katika biashara hii haramu. Tunaamini hii biashara haramu imeendeshwa chini ya maji tangu miaka 20 iliyopita,” Bw Odingo akanena. Bw Odingo aliongeza kwamba ndani ya bohari katika upande mmoja, washukiwa waliendesha biashara ya mifuko ya plastiki. “Wanahusika kuosha mifuko ya plastiki iliyotumika kutoka Uwanja wa Ndege wa Kimataifa wa Jomo Kenyatta (JKIA) kisha wanaibadilisha kuunda bidhaa,” Bw Odingo akaeleza. Vile vile, magari mengine yaliyokamatwa ni Isuzu aina ya FRR- KBM 877B (la kubebea mafuta), pick-up KXT 492, lori la NMS-GK B 350W aina ya FAW na lori aina ya Mitsubishi Fuso KCM 240 A linalomilikiwa na Black Petal Flowers. Malori yaliyonaswa. Picha/ Sammy Kimatu Bw Odingo aliongeza kwamba washukiwa walihatarisha maisha yao na Wakenya wasio na hatia kwa kuwasha jenereta huku wakijaza mafuta akisema janga la moto linaweza kusababishwa kwenye eneo la tukio sawa na Eneo la Viwanda vyenyewe. Wabunge, maseneta wataka wanajeshi wapelekwe Laikipia kutuliza hali WABUNGE na Maseneta wameitaka Serikali kuwapeleka wanajeshi wa Kenya – KDF – katika Kaunti ya Laikipia kupiga jeki juhudi za vikosi mbalimbali vya Idara ya Polisi za kuleta amani eneo hilo. Kwa upande wao maseneta waliitaka serikali kuwasilisha hoja katika mabunge yote mawili – Bunge la Kitaifa na Seneti – ili waidhinishe kupelekwa kwa wanajeshi Laikipia, wakitaja mapigano yanayoendelea Laikipia kama “ya kikatili”. “Serikali ilete hoja katika bunge hili ili tuidhinishe kupelekwa kwa wanajeshi Laikipia. Lakini kabla ya hapo, sharti tuelezwe ni kwa nini polisi hawajafaulu kupambana na wahalifu hao,” Seneta wa Bungoma Moses Wetang’ula akasema. Kauli yake iliungwa mkono na Seneta Maalum Naomi Waqo ambaye alisema japo kazi yao ni kulinda mipaka yetu, ni wajibu wao pia kulinda maisha na mali ya Wakenya. “Sharti tukomesha hali ya utovu wa usalama Kaunti ya Laikipia. Haya ni maafa na uharibifu wa mali ambao haujawahi kushuhudiwa sehemu yoyote nchini. Huenda hali hii inachangiwa na utepetevu wa maafisa wa usalama katika eneo hilo,” akasema Bi Waqo ambaye pia ndiye Naibu Mwenyekiti wa Kamati ya Seneti kuhusu Haki, Masuala ya Sheria na Haki za Kibinadamu. Bw Wetang’ula na Bi Waqo walikuwa wakitoa kauli zao baada ya Seneta wa Laikipia John Kinyua kuomba taarifa kutoka kwa Wizara ya Masuala ya Ndani kuhusu hali ya usalama katika kaunti hiyo. “Kile tunahitaji ni operesheni ya KDF kuondoa majangili. Operesheni hiyo ipangwe kwa uangalifu kiasi ili ionekane kama hatua ya kupiga jeki juhudi zinazoendelezwa na maafisa wa polisi kwa lengo la kurejesha amani Laikipia,” akasema Bw Kinyua. Kufikia sasa, watu 10 wameuawa na familia kadhaa zikaachwa bila makao katika msururu wa uvamizi ambao umekuwa ukitekelezwa na majangili kwa kipindi cha majuma mawili yaliyopita. Hali hii imevuruga maisha ya wakazi kiasi kwamba wengi wao sasa wanahitaji misaada ya kibinadamu. Kwa upande wao, wabunge wapatao 13 wa mrengo wa ‘Tangatanga’ wakiongozwa na Mbunge wa Kandara Alice Wahome waliunga mkono pendekezo la kupeleka wanajeshi wa KDF Laikipia. Hata hivyo, walimtaka Rais Uhuru Kenyatta kumfuta kazi Inspekta Jenerali wa Polisi Hillary Mutyambai wakisema “ameshindwa na kazi”. Mjukuu wa Moi adai hana uwezo kulea watoto MJUKUU wa aliyekuwa Rais (mstaafu) Mzee Daniel Moi, anayekabiliwa na kesi inayohusu Sh1 milioni kila mwezi kugharamia malezi, sasa anasema hana uwezo wa kuwajibikia malezi ya watoto wake wawili. Bw Collins Kibet Moi alieleza Korti ya Nakuru kuwa, hana namna ya kutimiza matakwa ya mkewe waliyetengana Gladys Jeruto Tagi, ya kugharimia Sh1 milioni kila mwezi kuhusu malezi ya watoto akisema hana kazi wala mapato yoyote. Kupitia nakala rasmi ya majibu yake iliyowasilishwa mbele ya Hakimu Mkuu wa Nakuru Benjamin Limo, Bw Kibet alisema anaweza tu kugharimia matibabu ya watoto kwa kuwalipia ada ya kila mwaka ya Bima ya Hospitali Nchini (NHIF). Alipendekeza vilevile watoto hao wahamishwe katika shule ya umma, Shule ya Msingi ya JK, Eldama Ravine, Baringo, akisema ndiyo pekee anayoweza kumudu. “Kwa sasa nimelemewa kifedha hivyo basi sina uwezo wa kutoa zaidi ya kile ninachotaja hapa na mlalamishi ambaye ni jirani yangu wa karibu nyumbani anafahamu hili vyema,” alisema Bw Kibet. Amedai yeye ni mwanamume maskini asiye na namna ya kujipatia riziki na anayewategemea marafiki na jamaa kujikimu kimaisha. Alielezea mahakama kwamba, amekuwa akiugua matatizo ya kiakili na aliachiliwa hivi majuzi kutoka kituo cha kurekebisha tabia alipokuwa akitibiwa kutokana na mazoea ya kubugia pombe. Alikanusha kwamba aliwahi kumwoa Bi Jeruto akisema hakuwa na akili sawa wakati walipokuwa kwenye uhusiano uliosababisha kuzaliwa kwa watoto hao wawili. Mwanamme huyo amedai kuwa na watoto wawili alioachiwa baada ya talaka na kukanusha kwamba aliwahi kuishi na Bi Jeruto Kenya na Uswisi. IPOA yaripoti ongezeko la idadi ya malamishi dhidi ya polisi IDADI ya malalamishi yanayowasilishwa na umma dhidi ya maafisa wa polisi iliongezeka kwa kiwango cha asilimia 83.4 ndani ya miaka kumi iliyopita. Hii ni kulingana na ripoti ya hivi punde iliyowasilishwa na Mamlaka ya Kusimamia Utendakazi wa Polisi (IPOA) katika bunge la Seneti. Kulingana na ripoti hiyo, malalamishi hayo yameongezeka kutoka 594 mnamo mwaka wa 2011 hadi 3,583 mnamo mwaka huu wa 2021. Miongoni mwa malalamishi hayo, 22 yaliwasilishwa IPOA ndani ya kipindi cha janga la Covid-19. Nyingi za kesi hizo ni vifo kutokana na dhuluma zilizotekelezwa na polisi, watu kupotezwa kwa njia tata, uhalifu wa kingono, polisi kutowajibika, matumizi mabaya ya mamlaka ya polisi na visa vya polisi kuwajeruhi na kuwatesa watu. “Ndani ya kipindi hicho, IPOA iliendesha chunguzi 956. Faili 200 za uchunguzi ziliwasilishwa kwa Afisi ya Mkurugenzi wa Mashtaka ya Umma (ODPP) ili zishughulikiwe. Kwa upande mwingine, kesi 98 zilikuwa mbele ya mahakama kufikia Juni 30, 2021,” ripoti hiyo ikasema. Mwenyekiti wa IPOA Anne Makori ambaye alifika mbele ya Kamati ya Pamoja ya Seneti kuhusu Haki na Sheria na ile ya Usalama alisema utendakazi wa tume yake umeimarika tofauti na miaka ya nyuma. “Kesi ambazo tunachunguza kwa wakati mmoja zimeimarika kuanzia 27 mamlaka hii ilipoasisiwa hadi kesi 956 kufikia Juni 2021. Hii inaonyesha wazi kuwa utendakazi wetu umeimarika kwa kiwango kikubwa mno,” Bi Makori akaeleza. Mwenyekiti huyo alikuwa amefika mbele ya maseneta wanachama wa kamati hizi mbili kujibu maswali kuhusu mienendo ya polisi wanapotekeleza kanuni za kuzuia maambukizi ya corona, ambayo imechangia maafa mengi. Maseneta wanaendesha uchunguzi kuhusu vifo vya kaka wawili wa kule Kianjokoma katika Kaunti ya Embu mwezi Agosti. Wao ni Benson Ndwiga aliyekuwa na umri wa miaka 22, na Emmanuel Ndwiga aliyekuwa na umri wa miaka 19. Inadaiwa kuwa vijana hao ambao walikuwa wanafunzi wa chuo kikuu walifariki mikononi mwa maafisa wa polisi waliowakamata kwa kukiuka sheria za kafyu. Baadhi ya mambo yaliyoafikiwa ni kwamba serikali ya kaunti na wahandisi wakuu wa majumba ni lazima watoe mwelekeo kwa jumba lolote litakalotarajiwa kujengwa katika eneo lolote la kaunti. Wakati huo pia kaunti hiyo itaweka kituo kimoja kitakachojumuisha mipango ya ujenzi, mipango ya kuanzisha ujenzi wowote, ukaguzi, na ununuzi wa vifaa vyote ni miongoni mwa masuala yatakayojadiliwa kwa pamoja kwenye kituo hicho. Wakati huo pia wakuu hao walikubaliana ya kwamba kutakuwepo na kamati ya watu walioteuliwa watakaofanya ukaguzi kamili wa jinsi jumba lolote linavyojengwa kuona kama limepitia sheria zote zinazostahili za ujenzi, na pia kukagua lile halijapita matakwa ya kibali cha ujenzi. “Huu ni utaratibu wa kuweka mambo sawa ili wanaotarajia kujenga majumba ya kisasa wawe na mipango na wapate kibali kutoka kwa wahusika,” alisema Dkt Nyoro. Wakati huo pia ilipitishwa ya kwamba ni sharti gavana ajulishwe kwa maandishi mipango yote ya ujenzi inayoendeshwa, na yeyote atakayejenga bila kupata idhini maalum atalazimishwa kubomoa jumba lake kwa gharama yake mwenyewe. Kulingana na mipango hiyo, kutakuwepo na tovuti maalum itakayokuwa na majina ya wahandisi waliohitimu kuendesha ujenzi wa majumba na kwa hivyo mwananchi yeyote anayetaka kujenga ni sharti apitie kwenye tovuti hiyo. Wakati wa mkutano huo, wakuu hao wote kwa kauli moja walikubaliana ya kuwa sheria zote zilizosajiliwa zitatekelezwa mara moja ili kukabiliana na wahandisi laghai ambao lengo lao kuu ni kujilimbikizia fedha nyingi bila kijali ubora wa majumba wanayojenga bila mpango. MWANIAJI kiti cha Ubunge cha Embakasi Mashariki kwa tikiti ya Chama cha Jubilee katika uchaguzi mkuu wa 2017 Francis Mureithi Wambugu ameagizwa afike kortini kujibu mashtaka ya ulaghai wa Sh220.8milioni kutoka idara ya majeshi (DoD).N Bw Cheruiyot alitenga siku hiyo baada ya kusema kiongozi wa mashtaka hakuwa kortini.Bw Wambugu atashtakiwa pamoja Francis Mwaura Githenya.Wawili hawa wanakabiliwa na shtaka la kupokea pesa kwa njia ya undanganyifu. Shtaka la pili ni dhidi ya Wambugu na lasema mnamo Juni 20 2016 alinunua hisa katika kampuni ya CISCOS Kenya Limited na mashamba katika eneo la Ngong kaunti ya Kajiado za thamani ya Sh75milioni akijua pesa hizo zilikuwa zimepatikana kwa njia ya ufisadi. Shtaka la tatu lasema mnamo Juni 21 2016 alinunua shamba katika eneo la Kaputiei kaunti ya Kajiado yenye thamani ya Sh51.5milioni.Shtaka hilo ladai mshtakiwa alijua pesa hizo zilikuwa zimepatikana kwa njia ya ufisadi. Pia alikabiliwa na shtaka lingine la kununua jumba katika mtaa wa Kayole ya thamani ya Sh13.5milioni akitumia pesa alizopata kwa njia isiyo halali.Bw Cheruiyot alisema kwa vile kiongozi wa mashtaka hayumo itabidi washtakiwa arudi kortini Septemba 28 kujibu mashtaka. Bw Munene alieleza mahakama Bi Hadi yuko ng’ambo anakopanda mafunzo zaidi katika utenda kazi wa kikosi cha polisi.Bw Cheruiyot aliyesema ni zaidi ya miezi saba tangu amwamuru DPP awasilishe ushahidi katika kesi hiyo atampa fursa ya mwisho kuuwasilisha kabla ya adhabu kupitishwa. Corona yachangia wanafunzi 400,000 kukatiza masomo ZAIDI ya wanafunzi 400,000 wa shule za msingi na upili walikatiza masomo yao kati ya Machi 2020 na Machi 2021 kutokana na athari za janga la Covid-19. Mlipuko wa ugonjwa huo hatari ulichangia kufungwa kwa shule zote nchini kwa zaidi ya miezi saba. Kulingana na ripoti kuhusu Hali ya Kiuchumi nchini mwaka wa 2021, idadi ya wanafunzi katika shule za msingi ilishuka hadi milioni 10 kufikia Machi 2021 kutoka milioni 10.2 mnamo Machi 2020 kutokana na athari za ugonjwa huo. Ripoti hiyo iliyotolewa na Shirika la Kitaifa la Takwimu (KNBS) pia inaonyesha kuwa jumla ya wanafunzi 233,300 wa shule za upili hawakuripoti shuleni zilipofunguliwa Januari 2021. Kwa ujumla idadi ya wanafunzi wa shule za msingi na upili waliokatiza masomo yao ni 433,300. Ripoti hiyo inasema hali hiyo ilisababishwa na mimba, ndoa za mapema na changamoto nyingine za kijamii kama ajira ikizingatiwa kuwa shule zilifungwa kwa kipindi kirefu. Data zinaonyesha mnamo Machi 2020, shule za msingi za umma zilikuwa na jumla ya wanafunzi 8,533,326. Waislamu wamlilia DCI akomeshe utekaji VIONGOZI wa dini ya Kiislamu Ijumaa waliwasilisha malalamishi kwa ofisi ya Mkurugenzi wa Uchunguzi wa Makosa ya Jinai (DCI) wakiomba serikali iingilie kati kukomesha utekaji nyara na kuuawa kwa watu. Wakiongozwa na mwenyekiti wa Baraza Kuu la Viongozi wa Waislamu, Al-Hajj Hassan Ole Naado, viongozi hao walidai kuwa watu wa dini ya Kiislamu wamekuwa wakitekwa nyara kila mara bila serikali kuchukua hatua yoyote. “Serikali haifai kukichukulia kikundi kimoja cha dini kuwa na hatia. Sheria inasema kuwa kila mmoja ana haki ya kulindwa na serikali . Tunaomba haki itendewe familia za waathiriwa,” akasema. Serikali yabuni kaunti ndogo mpya SERIKALI imebuni eneo jipya la utawala katika Kaunti ya Laikipia katika juhudi za kudhibiti visa vya utovu wa usalama vinavyoshuhudiwa eneo hilo. Hayo yanajiri huku taharuki ikiendelea kushuhudiwa Laikipia Magharibi, siku ambayo Waziri wa Usalama wa Ndani Fred Matiang’i alizuru eneo hilo kwa mara ya kwanza. Nyumba saba ziliteketezwa katika shambulio lililotekelezwa na majangili waliokuwa na silaha hatari jana asubuhi. Mbili kati ya nyumba hizo ni za Polisi wa Akiba katika kijiji cha Dam Samaki, eneo la Ol Moran. Katika mabadiliko mapya yaliyochapishwa katika gazeti rasmi la serikali, tarafa ya Ol Moran ilibuniwa kutoka kwa Kaunti ndogo ya Laikipia Magharibi. Aidha, tarafa ya Ng’arua ilitengwa kutoka Kaunti Ndogo ya Nyahururu ili kukabuniwa kaunti ndogo mpya ya Kirima. Makao makuu ya kaunti ndogo ya Kirima sasa itakuwa katika mji wa Ol Moran. “Katika juhudi za kuimarisha ushirikishi wa utekelezaji wa majukumu ya Serikali ya Kitaifa, Waziri wa Masuala ya Ndani amebuni eneo jipya la utawala,” ikasema ilani kwenye gazeti hilo nambari 9219 ya Septemba na kutiwa saini na Dkt Matiang’i. Eneo hilo la utawala linafikisha tatu, idadi jumla ya kaunti ndogo katika eneo bunge la Laikipia Magharibi, ambalo ni pana zaidi. Kufuatia hatua hiyo, kaunti ya Laikipia sasa itakuwa na kaunti ndogo sita. Zile zilizoko Laikipia Magharibi ni; kaunti ndogo ya Nyahururu, kaunti ndogo ya Laikipia Magharibi na sasa kaunti ndogo ya Kirima. Matiang’i chini ya ulinzi mkali WAZIRI wa Usalama, Dkt Fred Matiang’i alishuhudia madhila yanayowakumba wakazi wa eneo la Ol Moran, majangili walipotekeleza uvamizi na kuteketeza nyumba kadhaa. Matiang’i aliyezuru eneo hilo chini ya ulinzi mkali alitangaza kuwa kikosi cha polisi kitaanzishwa eneo hilo, polisi wa akiba kuongezwa na kupewa silaha katika juhudi za kukabiliana na vitendo vya ujangili. Dkt Matiang’i, aliyezuru eneo bunge la Laikipia Magharibi alionekana kushangazwa na mashambulio hayo. Lakini hata kabla ya kusikiza madhila ya wakazi, nyumba zaidi ziliteketezwa katika kijiji cha Dam Samaki, kilomita chache kutoka eneo ambako alikuwa akikutana na viongozi wa eneo hilo pamoja na wakazi. Jumla ya nyumba saba ziliteketezwa katika shambulio la jana, zikiwemo nyumba mbili za Polisi wa Akiba. Hata hivyo, hakuna aliyejeruhiwa katika kisa hicho kwa sababu tayari familia zinazoishi katika eneo hilo zilikwisha kutoroka. Wakfu wa Jungle Foundation watoa mafunzo ya huduma ya kwanza kwa wanafunzi Kiambu WAKFU wa Jungle Foundation umejitolea kuhamasisha wanafunzi katika shule za msingi kuhusu utoaji wa huduma ya kwanza (First Aid) wakati wa ajali. Afisa wa kusimamia shughuli hiyo Bi Joyce Njeri, anaeleza kuwa wasimamizi wa wakfu huo kwa muda wa wiki kadha wamezunguka katika kaunti nzima ya Kiambu wakiwahamasisha walimu na wanafunzi wa shule za msingi jinsi ya kutoa usaidizi wa dharura kunapotokea ajali wakati wowote. “Tuliona ya kwamba ni vyema kuwapa wanafunzi mwongozo jinsi ya kusaidia mtu yeyote wakati panapotokea ajali, iwe nyumbani ama mahali popote pale,” alisema afisa huyo. Alisema mpango huo umepokelewa vyema na wazazi wa wanafunzi hao wakisema ni njia mojawapo ya kuwapa wanafunzi ujuzi wa kujitegemea wakati wa “shida ya ghafla”. Mnamo Alhamisi wakfu huo ulizuru shule kadha katika Kaunti ya Kiambu. Alitaja baadhi ya ajali hizo kuwa ni zile za vyombo vya usafiri, mikasa ya moto, na nyingine zinazohitaji huduma ya kwanza. Baadhi ya shule walizozuru ni ile ya msingi ya Kianjau mjini Thika, ile ya Gatuura mjini Limuru na ya Ndula iliyoko Thika Mashariki. Wanafunzi wafuatilia maelezo kuhusu huduma ya kwanza yaani First Aid. Picha/ Lawrence Ongaro Wakati wa ziara hiyo, wanafunzi walipewa hamasisho kuhusu maambukizi ya Covid-19 na jinsi wanavyostahili kukabiliana na janga hilo. Wakati huo pia wanafunzi hao walipokea barakao, na sanitaiza huku kila mmoja akishauriwa kuzingatia sheria na kanuni za kuzuia kuenea kwa Covid-19. Wakfu wa Jungle Foundation unapanga kuzuru shule zote katika Kaunti ya Kiambu ili kuona ya kwamba unawahamasisha wanafunzi wote kwa manufaa yao wenyewe. Bi Njeri alitoa wito kwa kila mmoja popote alipo ajitahidi kupata ujuzi kiasi kuhusu huduma ya kwanza. Alisema mara nyingi ajali inapotokea watu wengi hubabaika wasijue la kufanya na kwa hivyo “kuwa na ujuzi kidogo ni muhimu kwa kila mmoja wetu.” Walimu 3 waliohitimu PhD wafunza katika chekechea, Gredi ya Kwanza WASOMI watatu waliohitimu na uzamifu (PhD) wamelazimika kufunza shule za chekechea na msingi kwa kukosa kazi katika shule za upili, vyuo vikuu na taasisi husika za serikali. Dkt John Timon Owenga, Dkt Violet Otieno na Dkt Daughty Akinyi wanasema kwamba wamelazimika kufunza shule za msingi licha ya kubobea katika taaluma zao kwa kuwa hawajafaulu kupata kazi au kupandishwa vyeo. Dkt Owenga, 50 ana digrii ya uzamifu katika Saikolojia ya Elimu, naye Dkt Otieno alihitimu na digrii ya uzamifu katika Elimu ya Chekechea mwaka wa 2018.Wawili hao walisomea chuo kikuu cha Sayansi na Teknolojia cha Jaramogi Oginga. Mwaka mmoja baadaye, Mwalimu Onyango Daughty Akinyi alihitimu na digrii ya uzamifu baada ya kutia bidii tangu 2003 alipoajiriwa katika kiwango cha P1 kufunza shule za msingi. Licha ya watatu hao kutumia nguvu, muda, pesa na kujitolea kufikia kiwango cha juu zaidi cha elimu Kenya, hawajaweza kupata kazi zinazolandana na elimu yao katika serikali za kaunti, serikali ya kitaifa, vyuo vikuu au mashirika ya serikali. Dkt Daughty, anasema kwamba aliajiriwa 2003 na Tume ya Huduma ya walimu (TSC) kufunza katika shule ya msingi ya Anjech, kaunti ya Homa kabla ta kuhamishiwa shule ya msingi ya Atela iliyoko kaunti hiyo. Mnamo 2013, Daughty alihamia kaunti ya Kisumu anakofunza darasa la kwanza katika shule ya msingi ya Agai, kaunti ndogo ya Nyakach. “Mimi nimehitimu uzamifu katika elimu ya chekechea na nikipata kazi katika taasisi ya kukuza mitaala ambako mimi ni mwanajopo, nitaikubali. Lakini nimekuwa nikutafuta kazi hizi bila mafanikio na sina jingine ila kufunza shule ya msingi,” asema Dkt Daughty. Amekuwa akifunza katika shule za msingi kwa miaka 18 lakini ni miaka mitatu tangu ahitimu uzamifu. Dkt Owenga ambaye kwa wakati huu ni naibu mwalimu mkuu katika Shule ya Msingi ya Rabuor kaunti ndogo ya Nyando, alisema wanafunzi wake na wazazi wao hushangaa kwa nini anafunza shule ya msingi. Anasema wakati mwingi kuitwa daktari ni kama laana hasa anapohusiana na wakubwa wake ambao wana viwango vya chini vya elimu kuliko vyao. Kamket huru kwa bondi, azuiwa kukanyaga guu Baringo Katika uamuzi wake, Hakimu Mkuu Lilian Arika alikataa ombi lililowasilishwa na polisi kwamba, Bw Kamket azuiliwe kwa siku 14 zaidi ili wakamilishe uchunguzi kuhusu tuhuma zinazomhusisha na mashambulio katika eneo la Ol Moran, Kaunti ya Laikipia. Mbunge huyo aliyekamatwa Jumatano, alizuiliwa kwa siku mbili katika kituo cha polisi cha Kaptembwa akisubiri ombi lake la kuachiliwa kwa dhamana. Hata hivyo, Bi Arika alisema hakuna sababu yenye mashiko ya kuzuiliwa kwa mshukiwa bila kufunguliwa mashtaka kortini.Hakimu huyo alieleza kuwa polisi hawazuiliwi kuendelea na uchunguzi wao hata baadhi ya kushtakiwa kwa mshukiwa. “Sijaridhika kwamba sababu za kuendelea kuzuiliwa mshukiwa na kumnyima dhamana. Kwa hivyo, nimekatalia mbali ombi hilo la polisi,” akasema. Hata hivyo, hakimu huyo alitoa masharti makali ambayo Bw Kamket anafaa kuzingatia wakati wa uchunguzi. Kupitia wakili wa serikali Alloys Kemo, polisi walisema wana sababu za kuamini kuwa Bw Kamket alihusika katika kupanga na kushirikisha mashambulio katika kaunti ya Laikipia yaliyosababisha maafa na uharibifu mkubwa wa mali. Kemsa lawamani tena hospitali zikikosa dawa HOSPITAL katika kaunti kadhaa zimekumbwa na uhaba wa dawa zikiwemo za kukabili maambukizi ya corona. Katika Kaunti ya Nyeri, gavana Mutahi Kahiga amelaumu Shirika la kusambaza Dawa Kenya (KEMSA) kwa kukosa kusambaza bidhaa muhimu za matibabu kwenye vituo vya afya, ili kudhibiti Covid-19 huku idadi ya wagonjwa ikizidi kuongezeka. Gavana huyo alisema baadhi ya vituo havina dawa za kutosha huku vingine vikiwa havina kabisa dawa hizo zinazotumiwa kuwatibu wagonjwa wa Covid-19 kutokana na udhaifu wa shirika hilo. “Inashtua kuwa KEMSA, shirika letu la pekee la kusambaza dawa halina uwezo wa kutusambazia bidhaa muhimu za matibabu licha ya kaunti kuwa na pesa za kununua,” alisema. Katika kipindi cha miezi mitano iliyopita, hospitali katika wadi, zahanati na vituo vya afya hazijapokea dawa hivyo kuwalazimu wagonjwa kugharimika pakubwa kuzinunua. “Karibu dawa zote muhimu hazipo ikiwemo paracetamol na Amoxicillin. Wagonjwa wetu wanaumia na sisi pia tunaumia ikizingatiwa kuwa tunaandika dawa lakini mgonjwa analazimika kununua kwa sababu hatuna,” alisema Bw Okumu. Barua Kupitia barua kwa Katibu wa Kaunti na mkurugenzi wa afya mnamo Agosti 6, maafisa wa muungano wa wafanyakazi wa afya walilalamikia ukosefu wa dawa na vifaa vya matibabu. Afisa wa Matibabu katika Kaunti Emma Obegi alisema kuwa uhaba huo unatokana na changamoto ya kiufundi kutokana na kuvuka kutoka bajeti ya mwaka mmoja hadi mwingine. “Pindi tu ununuzi wa dawa utakapoidhinishwa na Msimamizi Mkuu wa Bajeti, ni lazima Hazina ya Kitaifa itatuma pesa ili tuagizie dawa kutoka Kemsa. Kuanzia sasa, tutahakikisha hospitali zinapata vifaa vya matibabu mara tatu kwa mwaka,” alisema Dkt Obegi. Afisa Mkuu anayesimamia Afya Kisumu, Gregory Ganda, alisema Kaunti hiyo ilikuwa imetenga Sh80 milioni za kununua dawa kutoka Kemsa. Katika Hospitali ya Mafunzo na Rufaa ya Jaramogi Oginga Odinga, Afisa anayesimamia Idara ya Dawa, Lawrence Otieno, alieleza Taifa Leo kwamba hospitali hiyo haijaathiriwa mno kama wenzao katika kaunti hiyo. “Maafisa wengi wa dawa kutoka hospitali nyinginezo wamekuwa wakija kuomba dawa ambazo hazipo hospitalini kwao. Sisi ni kama kisima cha maji kwenye janga la dawa. Mara kwa mara huenda tukaishiwa na dawa lakini huwa tunahakikisha tuna dawa muhimu zinazohitajika katika kitengo cha dharura na majeruhi, kitengo cha akina mama kujifungulia na upasuaji,” alisema Dkt Otieno Kesi ya Jumwa yaahirishwa wakili Ombeta amalize kesi ya mauaji MAHAKAMA KUU imeagiza kesi ya ufisadi inayomkabili mbunge wa Malindi, Aisha Jumwa, iahirishwe hadi kesi nyingine ambayo mmoja wa mawakili wake anashiriki Nairobi ikamilike na kuamuliwa. Jaji Jessie Lessit aliagiza Hakimu Mkuu wa Mombasa, Edna Nyaloti kuahirisha kesi ya Bi Jumwa kwa kuwa wakili Cliff Ombeta anashiriki kesi ya mauaji ya wakili Willie Kimani ambayo Jaji Mkuu Martha Koome ameagiza iharakishwe ili ikamilike kabla ya mwezi huu. Bi Jumwa ameshtakiwa pamoja na watu wengine sita kwa kughushi, kuhusika katika ulanguzi wa pesa na ulaghai wa Sh19 milioni za Hazina ya eneobunge lake la Malindi. Jaji Lessit alisema kesi hiyo inafaa kuahirishwa hadi mwisho wa mwezi kwa kuwa Bw Ombetta anatetea washtakiwa katika kesi ya mauaji ya Willie Kimani. Agizo la jaji huyo lilijiri baada ya Bi Nyaloti kulaumu Bw Ombeta kwa kuchelewesha kesi ya Bi Jumwa akijua kwamba alikuwa katika kesi ya mauaji ya wakili Willie Kimani. Wasiwasi KRA ikifunga akaunti za chuo kikuu kwa deni kuu MAMLAKA ya Ukusanyaji Ushuru (KRA), imefunga akaunti za Chuo Kikuu cha Kenyatta (KU), na kusababisha wasiwasi miongoni mwa wafanyakazi, wanafunzi na washirika wake wa kibiashara. Hii ni thibitisho la changamoto za kifedha zinazovikumba vyuo vikuu vya serikali humu nchini. Duru zilisema kwamba KRA imechukua hatua hiyo baada ya chuo hicho kushindwa kuwasilisha mabilioni ya fedha za ushuru, na ada nyinginezo, kinachokata kutoka kwa mishahara ya wafanyakazi. Ripoti ya ukaguzi wa kifedha wa 2020 inaonyesha kuwa KU inadaiwa zaidi ya Sh5.6 bilioni na KRA kama malimbikizi ya fedha inayokata kutoka kwa mishahara ya wafanyakazi. Pesa hizo ni kama vile za pesheni, ushuru kwa mishahara na ada za bima ya afya. Kutowasilishwa kwa pesa hizo kunamaanisha kuwa usimamizi wa KU huzielekeza kwa matumizi mengine. Hatua hiyo imeweka chuo hicho katika hatari ya kushtakiwa na asasi husika za serikali zilizopaswa kupokezwa fedha hizo. Afisa wa cheo cha juu katika chuo hicho alithibitisha kufungwa kwa akaunti zake na KRA. Hata hivyo, aliongeza kuwa usimamizi wa KU unafanya mazungumzo na mamlaka hiyo ili uruhusiwe kulipa sehemu za fedha ambazo KRA inadai kufikia Ijumaa wiki jana. “Baada ya kulipa sehemu ya deni hilo, akaunti zilifunguliwa tena,” afisa huyo ambaye aliomba jina lake libanwe, akaeleza. Hata hivyo, Taifa Jumapili haikufanikiwa kuthibitisha madai hayo kwa sababu usimamizi wake ulikataa kunukuliwa na ripota wetu. Hata hivyo, wahadhiri walisema Ijumaa kuwa walianza kupokea mishahara yao ya Agosti. Ripoti zilisema kuwa KU haijaweza kufadhili shughuli zake za kila siku kutokana na kupungua kwa mapato. Imekuwa ikilipa mishahara ya wafanyakazi kwa kutumia pesa za mikopo kutoka kwa benki. Mwezi huu, chuo hicho kiliamua kuwalipa wafanyakazi wake kwa kutumia hundi, ambazo zilikataliwa na benki mbalimbali.Changamoto za kifedha zinazokumba Chuo Kikuu cha Kenyatta zinaakisi, kwa njia zote, zile zinazokumba vyuo vikuu vya umma nchini. Katika wiki ambayo KRA ilikuwa ikifunga akaunti za KU, wapelelezi kutoka Tume ya Maadili na Kupambana na Ufisadi (EACC) walikuwa wakichunguza madai ya ubadhirifu na wizi wa pesa katika Chuo Kikuu cha Moi. Hiki ni chuo kingine kikuu cha serikali kinachozongwa na changamoto za kifedha. Haji arejeshea tena EACC faili za sakata ya Kemsa KWA mara nyingine, Mkurugenzi wa Mashtaka ya Umma (DPP), Noordin Haji ameirejeshea Tume ya Maadili na Kupambana na Ufisadi (EACC) faili zilizokuwa na ushahidi wa ubadhirifu wa fedha katika Mamlaka ya Kusambaza Vifaa vya Kimatibabu (KEMSA) unaokadiriwa kufikia Sh7.8 bilioni. Hii ni baada ya afisi ya Bw Haji kupitia uchunguzi wake na kugundua kuwa kuna mapengo kadhaa kwenye ushahidi uliowasilishwa na EACC ambao hautoshi kuwashtaki washukiwa. “Kuna masuala mengi ambayo yanahitaji kukamilishwa kuhusiana na uchunguzi wa ufisadi ndani ya Kemsa. Tunashirikiana na EACC kuhakikisha kuwa kesi itakayowasilishwa itakuwa thabiti na waliohusika waadhibiwe vilivyo. Huenda itachukua muda lakini mwishowe tutafanikiwa,” akasema Bw Haji. EACC ilikuwa imewasilisha faili kwa ODPP mnamo Agosti 2020 ikiomba kuwashtaki watu sita kutokana na utoaji zabuni bila kufuata utaratibu unaohitajika pamoja na kutoa malipo bila kufuata sheria. Hata hivyo, Bw Haji alisema kuwa baada ya kuchunguza faili zilizowasilishwa na EACC, wamegundua kuwa hakuna ushahidi na hivyo basi itabidi tume ya EACC izibe mianya iliyojitokeza kwenye ushahidi huo kwa kuanzisha uchunguzi mpya. “Tumeangalia faili na kwa kweli hakuna ushahidi ambao utatuwezesha tuwapeleke washukiwa kortini. Ni jambo la kawaida kuwa tukiona mianya katika uchunguzi wowote basi tunarejesha faili kwa EACC ndipo uchunguzi zaidi uendelezwe,” akaongeza. EACC ilifanya uchunguzi wake kwa siku 21 jinsi alivyoamrisha Rais Uhuru Kenyatta mara tu baada ya madai ya ufisadi kuibuka kwenye Kemsa mwaka 2020. Nyumba za mamia ya familia katika eneo hilo ziliteketezwa katika msururu wa mashambulio ambayo yamedumu kwa muda wa zaidi ya wiki mbili. Waziri Matiang’i aliyerejea Laikipia kwa siku ya pili jana Jumamosi, alitangaza kuwa serikali itafadhili ujenzi wa nyumbani zilizoteketezwa na majangili katika vijiji vilivyoko Ol Moran, Dam Samaki na Kisii Ndogo. Alisema kila mmoja wa waathiriwa hao atajengewa nyumba yenye vyumba vitatu. “Waathiriwa watafaidi kutokana na nyumba bora, kila mmoja. Kwanza, tutajenga nyumba 26 ambazo zitajengwa kwa mtindo sawa kabla ya kujenga nyingine 25,” akasema Dkt Matiang’i akiwa kijiji cha Kisii Ndogo. Tangazo hili linajiri siku moja baada ya serikali kubuni eneo jipya la utawala katika kaunti hiyo kwa lengo la kudhibiti visa vya utovu wa usalama. Tarafa ya Ol Moran ilibuniwa kutoka Kaunti-ndogo ya Laikipia Magharibi huku tarafa ya Ng’arua ikinyofolewa katika Kaunt-ndogo ya Nyahururu ili kuunda Kaunti-ndogo ya Kirima. Makao makuu ya Kaunti ndogo mpya ya Kirima yatakuwa katika mji wa Ol Moran. Jumamosi, Dkt Matiang’i alisema polisi 100 zaidi watatumwa katika kituo kipya cha polisi. “Tayari Naibu Kamishna wa Kaunti (DCC) ameripoti katika kaunti-ndogo mpya. Maafisa wengine wa serikali wakiwemo maafisa wa usalama katika kaunti watafuata. Tumeanza kujenga nyumba za muda zitakazotumiwa na maafisa hao tukisubiri kukamilishwa kwa nyumba za kudumu,” akaeleza. Dkt Matiang’i alisema hayo alipozindua rasmi ujenzi wa nyumba katika kituo cha polisi cha Ol Moran. Mradi huo wa ujenzi wa nyumba na majengo mengine ya kutumiwa na polisi, utafadhiliwa kwa pamoja na Serikali ya Kitaifa na ile ya Kaunti ya Laikipia. “Utawala wangu umejitolea kuelekeza Sh20 milioni katika mradi huu. Utasaidia kuhakikisha uwepo wa polisi katika eneo hili na hivyo kuimarisha usalama,” akasema Gavana wa Laikipia, Ndiritu Muriithi ambaye aliandamana na Dkt Matiang’i. Waziri pia alitangaza kuwa vituo vidogo vya polisi vya Luniyek na Survey vitapandishwa ngazi kuwa vituo vya polisi na maafisa zaidi kutumwa huko. “Eneo hili la Laikipia linahitaji doria ya maafisa wa usalama zaidi kuliko hapo zamani,” Dkt Matiang’i akaeleza. Wakazi wa Ol Moran wasita kurejea kwao MAMIA ya wakazi wa Ol Moran, Kaunti ndogo ya Kirima, Kaunti ya Laikipia wameapa kutorejea makwao huku operesheni ikiendelea ya kuwatimua manjagili ambao wamesababisha utovu wa usalama eneo hilo. Zaidi ya watu 330 ambao wamehepa makwao kwa hofu ya kushambuliwa, wamepiga makambi katika kituo cha ufundi cha Ol Moran huku wengi wao wakiwa wamesongwa na mawazo tele. Mmoja wao, Bi Hannah Wambui, alihepa na familia yake kutoka kijiji cha Mirigwit baada ya majirani wake kupigwa risasi na majangili hivi majuzi. Bi Wambui ana mvulana ambaye anafaa kufanya mtihani wa darasa la nane (KCPE) katika Shule ya msingi ya Mirigwit.Mnamo Jumanne wiki jana, majangili hao walivamia shule hiyo wakati Mshirikishi wa Masuala ya Kiusalama Ukanda wa Bonde la Ufa George Natembeya alipokuwa akiendelea na mkutano umbali wa kilomita chache kutoka eneo hilo. “Mtoto wangu wa kiume ni mtahiniwa wa KCPE na siwezi kumhamisha hadi shule nyingine. Nilikuwa nimeanza maandalizi ya sherehe ya kupashwa tohara kwake pamoja na kujiunga kwake katika sekondari. Yote hayo sasa yametibuka kutokana na ukosefu wa usalama,” akasema Bi Wambui. “Hatuwezi kurejea nyumbani sasa hadi pale hofu ituondokee na masikitiko haya yaishe. Waziri Fred Matiang’i na maafisa wengine wa usalama walipotutembelea hapa, walifanya tujengeke imani kidogo ila ukosefu wa usalama bado ni changamoto kwetu,” akaongeza. Mama huyo aliiomba serikali ijenge kituo cha polisi katika kijiji cha Mirigwit ili kukabiliana na uvamizi wa majangili. Naye, Mwalimu Mkuu wa Taasisi ya Mafunzo ya Kiufundi ya Ol Moran Peris Wainaina alisema wamewapa hifadhi familia 62 ambazo zina watu 330. Ingawa hivyo, Bi Wainaina alisema changamoto ni kuzuka kwa mkurupuko wa magonjwa yanayotokana na uchafu kwa kuwa watu hao wanatumia choo kimoja na bafu moja pekee.’Kuna tatizo la kudumisha usafi kwa sababu hatuna vyoo na bafu. Mkazi Pauli Kuria naye amekuwa kambini hapo na familia yake tangu walipoamua kuondoka katika kijiji cha Mirigwit. Alisema kuwa hawezi kurejea kwake kwa sababu boma lake sasa limegeuzwa malisho ya mifugo.Zaidi ya shule saba zimefungwa huku shughuli za masomo zikilemazwa. Juzi, watu wawili waliuawa na nyumba 50 zikateketezwa kwenye kijiji cha Kisii ndogo., siku mbili tu baada ya Bw Natembeya kuongoza mkutano katika eneo la Ol Moran. Wakizungumza mjini Mombasa, walisema kutoweka kwa mfanyibiashara Sagar kumeibua maswali mengi.Kamanda wa Polisi wa Mkoa wa Pwani, Bw Manase Mwania Musyoka alisema Bw Sagar, ambaye anahusishwa na ugaidi, hakukamatwa na kitengo chochote cha Huduma ya Polisi ya Kitaifa (NPS). Katika sakabadhi za kortini, Bw Musyoka alikana kufahamu kuhusu kukamatwa kwa mshukiwa na maafisa wa polisi. ‘Hakuna wakati wowote Bw Sagar alikamatwa na au kuzuiliwa na polisi,’Lakini familia ya Sagar kupitia wakili Mbugua Murithi imeshutumu polisi kwa kushindwa kutoa maelezo ya mahali alipo mtu huyo. “Maelezo ya gari hayapo katika mfumo wa Mamlaka ya Kitaifa ya Uchukuzi na Usalama (NTSA). Hili ni gari la nani ambalo NTSA haitaki kutoa maelezo yake? ” aliuliza wakili huyo. NYS sasa ni safi kama pamba, afisa mkuu asifia mageuzi MKURUGENZI wa Shirika la Kitaifa la Huduma kwa Vijana (NYS) Matilda Sakwa amesema kuwa ufisadi ambao umezingira shirika hilo miaka ya nyuma umetokomea na shirika hilo sasa liko katika mkondo mzuri wa uwajibikaji. Bi Sakwa alisema kuwa NYS haiwezi kurudia makosa hayo ya miaka ya nyuma kwa kuwa yaliipa shirika hilo dhana mbaya machoni pa umma na pia kuathiri bajeti yake huku lengo lao kuu likiwa kuhakikisha umma unaamini katika utendakazi wao. “Shirika la NYS limepiga hatua na hakuna sakata tena kama miaka ya nyuma. Kuna mambo mazuri na miradi ya kuvutia inayoendelezwa na shirika hili,” akasema Bi Sakwa mjini Ugunja akiwa ameandamana na mbunge wa eneo hilo Opiyo Wandayi. Pete ya ukeni kinga ya maambukizi ya HIV, wasema watafiti Matumizi ya pete ya ukeni (vaginal ring) miongoni mwa wanawake yanaweza kuzuia maambukizi ya virusi vya HIV, kulingana na watafiti kutoka Taasisi ya Dawa nchini (Kemri). Wakiongozwa na mtafiti Beatrice Nyagol wa KEMRI, wanasema hatua hiyo ni njia ya kutatua utata wa matumizi ya tembe ya kila siku ya pre-exposure prophylaxis (PrEP) miongoni mwa walio katika hatari ya kuambukizwa virusi hivyo. “Tunafanya majaribio ya kliniki kwenye pete ya ukeni ili kuwapunguzia mzigo wanawake walio katika hatari ya kuambukizwa virusi vya HIV, mzigo wa kumeza tembe za pre-exposure prophylaxis (PrEP),” akasema Bi Nyagol. Pete hiyo imetengenezwa na ‘silicone’ na inyoingizwa ukeni, huwa na dawa ya ‘dapivirine’, inayoua virusi vya HIV ukeni.Pete hiyo hubadilishwa baada ya mwezi mmoja. Bi Nyagol anasema pete hiyo imepita vipimo vyote na kupatikana kuwa salama kwa matumizi.“Kilichobaki ni kuiwasilisha kwa Bodi ya Dawa na Sumu ya Kenya ili iidhinishwe,” anasema Bi Nyagol. Hivi sasa watafiti wametoa pete za uke kwa zaidi ya wanawake 4,500, pamoja na wajawazito na akina mama wanaonyonyesha, katika nchi za Uganda, Kenya, Zimbabwe, na Malawi. WANTO WARUI: Wanafunzi walio katika shule za maeneo hatari walindwe WANAFUNZI wengi katika taifa hili wamekuwa wakiathirika zaidi kimasomo kutokana na ukosefu wa kiusalama katika maeneo kadha wa kadha nchini. Mojawapo ya hali hizi ni eneo linaloathirika sasa la Ol Moron katika kaunti ya Laikipia. Wanafunzi wengi ambao wanasomea Ol Moron kwa sasa hawajui watarejelea masomo yao lini baada ya kufurushwa makwao na waasi ambao waliwachomea shule. Kwa sasa wanafunzi hao pamoja na jamaa zao wamehama eneo hilo na hawana mahali maalum ambapo wanaweza kuishi ili kuendeleza masomo yao. Familia nyingi ambazo zimefurushwa hazina chakula, mavazi wala malazi kutokana na kutekwa kwa mifugo yao na hata kuchomewa nyumba na majambazi hao sugu. Itakumbukwa kuwa mnamo mwezi wa Aprili, mwaka huu wanafuzi wengine wengi walijipata wakipoteza masomo yao baada ya kufurushwa kutoka maeneo waliyoita nyumbani huko Makima, Mbeere Kusini. Katika tukio hilo, familia za wanafunzi hao zilijipata zikihamishwa kwa nguvu bila kujali wanafunzi waliokuwa wakiendelea na masomo yao. Hali hii ilisababisha usumbufu na ukosefu wa amani na utulivu kwa wanafunzi, jambo ambalo linaweza kuwaathiri katika maisha yao ya usoni. Aidha, hali ya ukosefu wa usalama ingali inaendelea katika kaunti ya Baringo. Kuna wanafunzi wengi ambao pia wamehama shule au kutoka wanakoishi kwa sababu za ukosefu wa amani. Pia kuna wale ambao wamehama kutokana na hali mbaya ya mjazo wa ziwa ambao umekuwa ukitishia maisha ya familia nyingi katika kaunti ya Baringo. Vivyo hivyo tuliweza kuona wananchi wengine wakihama kule Naivasha karibu na kingo za ziwa baada ya maisha yao kutishiwa na maji. Kaunti ya Narok nayo huwa na visa vya mara kwa mara vya uvamizi ambavyo huathiri sana jamii zinazoishi huko. Kuna maeneo mengine yanayokosa utulivu kama vile kule Tana River. Misukosuko hii yote inawaacha maelfu ya wanafunzi wakihangaika kwa kupoteza masomo huku wengine wakiacha shule kabisa au hata kuuawa katika vurugu hizo. Taifa la Kenya sasa linajivunia miaka 58 tangu kujinyakulia uhuru na ni makosa makubwa ikiwa bado kuna wanafunzi wanaokosa masomo kwa sababu ya ukosefu wa usalama. Serikali inafaa kuwa ange na kuweka mikakati imara kabisa ambayo itazuia kuzuka kwa vurugu kama zile tunazoshuhudia kule Laikipia. Magenge ya wahalifu yaangamizwe na kama kuna wachochezi watiwe mbaroni na kukabiliana na mkono wa sheria. Maeneo yote ambayo yanatishiwa na hali za ukosefu wa usalama yanafaa kulindwa kwa ajili ya jamaa wanaoishi huko na zaidi kuwawezesha watoto walio katika sehemu hizo kupata elimu ili wajikomboe kutoka katika minyororo ya umaskini. Mshtakiwa aliendelea kueleza kortini,“Mimi sijawahi fanya biashara na DFCO.”
Bi Gachagua aliye na umri wa miaka 37 aliomba mahakama imwachilie kwa dhamana huku akifichua “mimi ni mkulima katika eneo la Kitale na siwezi pata kiwango cha juu cha pesa kujilipia dhamana.” Shtaka dhidi ya mama huyo lilisema mnamo Feburuari 17,2020 katika benki ya Equity tawi la Kitale aliiba Sh834,000.Mbali na shtaka hilo mshtakiwa alikabiliwa na shtaka la kuhifadhi katika akaunti yake pesa hizo akijua zimeibwa ama kupatikana kwa njia isiyo halali. “Shtaka linalokukabili ni kwamba wewe Faith Njoki Gachagua ulipokea Sh834,098 katika akaunti yako nambari 0330279823167 iliyoandikishwa kwa jina Asper Kenya katika benki ya Equity tawi la Kitale. Avokado husaidia hasa wanawake kuyeyusha mafuta tumboni – Utafiti Watafiti wa Chuo Kikuu cha Illinois Urbana-Champaign walisema mafuta ya avokado husaidia katika kuyeyusha mafuta tumboni. “Utafiti wetu umebaini kuwa mafuta kutoka avokado husaidia sana katika kupunguza mafuta tumboni,” ikasema ripoti ya utafiti huo. Kulingana na watafiti hao, kuna aina mbili za mafuta tumboni mwa binadamu; mafuta ambayo huwa chini ya ngozi (subcutaneous fat), na mafuta ambayo hujilimbikiza ndani ya tumbo, inayojulikana kama mafuta ya utumbo (visceral). Mafuta ya utumbo huzunguka viungo vya ndani kwenye tumbo.Watu walio na idadi kubwa ya mafuta mazito ya utumbo huwa katika hatari kubwa ya kupata ugonjwa wa kisukari.“Ukikula avokado, kuna uwezekano wa mafuta ya utumbo kuyeyuka haraka,” wakasema watafiti hao. Wanawake walioshiriki utafiti huo waligawanywa katika makundi mawili; kundi la kwanza walikula avakado kila siku na jingine walikula chakula bila tunda hilo. Baada ya wiki 12 walipimwa na kubainika kwamba waliokula avokado kila siku walikuwa na kiwango cha chini cha mafuta ikilinganishwa na wenzao. UMOJA wa Mataifa (UN) umeonya serikali za dunia kuwa majanga yanayozidi kuchipuka kila uchao yataendelea kushuhudiwa iwapo mikakati thabiti ya kukabiliana na kiini cha matatizo hayo haitabuniwa. Kwa mujibu wa shirika hilo la kimatiafa, kila wakati majanga yanapotokea, viongozi wa mataifa wamekuwa wakijishughulisha na suala la “nini” kilitendeka na kupuuza “ni kwa nini” kilitendeka. Shirika hilo limeashiria hofu kuwa matatizo hayo kama vile mafuriko, maporomoko ya ardhi, ukame na njaa, mikurupuko ya maradhi, mioto nyikani na kadhalika, yatazidi kushuhudiwa iwapo mikakati jumuishi ya kudhibiti majanga hayo haitabuniwa. Kauli yake imejiri wakati mwafaka baada ya hatua ya Rais Kenyatta wiki jana kutangaza ukame unaohangaisha wananchi Kaskazini ya Kenya kuwa janga la kitaifa. Tangazo hilo lilijiri wakati kaunti 12 miongoni mwa 23 katika maeneo kame, tayari zinaathiriwa na makali ya ukame na ukosefu wa chakula. Kwa miongo mingi, wadau katika sekta ya kilimo hawajakuwa wakitilia maanani michakato muhimu inayohusika wakati wakulima wanapoenda shambani na chakula kinapowafikia watu mezani. Kuanzia upanzi wa mbegu za kiwango cha juu, vifaa bora vya kilimo, mifumo kabambe ya kuvuna na kuhifadhi mazao na usafirishaji ni baadhi tu ya masuala muhimu yanayohusika kuhakikisha kuwepo kwa chakula cha kutosha nchini. Mbali na hayo, kuna suala nyeti kuhusu uhifadhi wa mazingira kwa kujiepusha na ukataji miti kiholela na kuvuruga chemchemi za maji ili kuzuia athari hasi za mabadiliko ya hali ya hewa. Inavunja moyo kuwa licha ya maendeleo katika Sayansi na Teknolojia, Kenya hupoteza kiwango kikubwa cha mazao kutokana na mbinu duni za kuvuna na kuhifadhi mazao. Mahangaiko Si ajabu basi kwamba mwaka baada ya mwaka huwa tunashuhudia mamia ya raia wakihangaishwa na ukame hasa wakati ulimwengu unagubikwa na mabadiliko ya anga.Matokeo yake ni utapiamlo hasa miongoni mwa watoto na vita baina ya jamii za wafugaji na wakulima kung’ang’ania raslimali chache zilizosalia za malisho na maji. Serikali imejitahidi kutimiza Ajenda Nne Kuu kuhusu Ruwaza 2030, mojawapo ikiwa kuhakikisha kuwepo kwa Chakula na Lishe ya Kutosha kwa Wakenya wote.Ili kufanikisha maazimio hayo, mikakati madhubuti inahitajika kubuniwa kwa dharura kuimarisha mifumo ya uzalishaji chakula. Kongamano Kuu la UN kuhusu Mifumo cha Chakula Duniani litakaloandaliwa Septemba 23, litakuwa fursa kwa wadau kujadili mikakati ya kuimarisha mifumo ya chakula nchini. Anaamini talanta ya kuigiza itasaidia wengi miaka ijayo ANASEMA kuwa amepania kujituma katika masuala ya uigizaji huku akilenga kuibuka produsa tajika ndani ya miaka mitano ijayo. Beth Njoki Ng’ang’a maarufu Sunshine ni mwigizaji chipukizi ambaye pia hujihusisha na masuala ya urembo. ”Ndio nimeanza kupiga ngoma lakini ninaamini ninatosha mboga kushiriki masuala ya maigizo,” binti huyu alisema na kuongeza kuwa tangia akiwa mtoto alitamani kuhitimu kuwa mwigizaji. Kando na kwamba alitamani kuwa uigizaji akiwa mtoto anasema filamu ya Nairobi Half Life ilimchochea zaidi kujituma katika masuala ya maigizo. Pia anadokeza kuwa alivutiwa na mwigizaji mahiri hapa nchini Nice Wanjeri maarufu kama Shiru aliyepata umaarufu kutokana na kipindi cha Auntie Boss kilichokuwa kinapeperushwa kupitia NTV. Dada huyu anasema angependa sana akuze talanta yake katika masuala ya uigizaji anakolenga uibuke tengemeo kuu maishani mwake. Kisura huyu anasema kuwa amepania kushiriki uigizaji huku akifuata nyayo zake mwigizaji mahiri duniani Taraji Penda Henson mzawa wa Marekani maarufu kama Cookie. Msanii huyo anajivunia kushiriki filamu kama ‘Empire,’ ‘What men want,’ ‘Baby boy,’ na ‘Hidden figures’ kati ya zinginezo. Binti huyu aliyezaliwa mwaka 1999 katika Kaunti ya Kiambu anajivunia kufanya kazi na makundi kadhaa ikiwamo White Rhino, Zamradi Production na Hoods Creations. Beth Njoki Ng’ang’a maarufu Sunshine…PICHA/JOHN KIMWERE Amefanikiwa kushiriki filamu za Centro Cinema ambazo hupeperushwa kupitia Inooro TV pia filamu ya Kina ambayo huonyeshwa kupitia Maisha Magic East. Kwa waigizaji wa humu nchini anasema angependa kufanya kazi na Kate Actress na Wilbroda walioshiriki Mother Inlaw na Papa Shirandula mtawalia. Anataka serikali ianzishe sheria zitakaolinda wasanii wote kwa jumla (msanii wa hadhi ya juu pia yule wa kiwango cha chini). Anashikilia kuwa serikali inastahili kuwekeza zaidi katika sekta ya uigizaji na kuwaunga mkono wasanii wanaoibukia bila kusahau kuanzisha vituo husika katika kila Kaunti. Bila shaka tasnia ya uigizaji imevufika pandashika nyingi tu. ”Ikiwa ni ndani ya muda mchache tu nimekubana na pandashuka nyingi,” alisema. Alidokeza kuwa nyakati zingine hufanya kazi na malipo kucheleweshwa. ”Pia nimekutana na maprodusa wengi ambao hupenda tuwe na mahusiano ya kimapenzi ndipo wanipe ajira,” akasema. USHAURI Anashauri wenzie kuwa wafahamu safari ndefu huanza kwa hatua moja wajiheshimu, wajipende pia wazingatia sababu ya kujiunga na uigizaji wala wasiwe wepesi wa kutafuta sifa. Pia anawaambia wakomae aste aste maana wakija kwa pupa katika tasnia ya uigizaji hawatafika popote. Everton wapepeta Burnley na kutinga nne-bora EPL EVERTON walitinga ndani ya mduara wa nne-bora kwa alama 10 sawa na Manchester United, Chelsea na Liverpool baada ya kutoka nyuma mnamo Jumatatu usiku na kupepeta Burnley 3-1 uwanjani Goodison Park. Michael Keane aliwarejesha Everton mchezoni katika dakika ya 60 baada ya Ben Mee kuwaweka Burnley uongozini katika dakika ya 53. Mechi hiyo ilikuwa ya 200 kwa Mee kuchezea Burnley almaarufu ‘The Clarets’. Andros Townsend alipachika wavuni bao la pili la Everton katika dakika ya 65, sekunde chache kabla ya Demarai Gray kushirikiana vilivyo na Abdoulaye Doucoure kuzamisha chombo cha wageni wao. Chini ya kocha Rafael Benitez, Everton kwa sasa hawajashindwa katika mechi nne za ufunguzi wa kampeni za Ligi Kuu ya Uingeeza (EPL) msimu huu. Kikosi hicho kilichoagana na mkufunzi Carlo Ancelotti mwishoni mwa muhula wa 2020-21, kilianza kampeni za msimu huu kwa kushinda Southampton 3-1 kabla ya kuambulia sare ya 2-2 dhidi ya Leeds United katika mechi ya pili kisha kucharaza Brighton 2-0 katika mchuano wa tatu. Everton walisakata mechi hiyo bila kujivunia huduma za fowadi matata Dominic Calvert-Lewin ambaye atasalia mkekani kwa kipindi cha wiki mbili zijazo kuuguza majeraha ya paja na kidole cha mguu. Kufikia sasa, Burnley hawajashinda mechi yoyote ligini na wanashikilia nafasi ya 18 kwa alama moja sawa na nambari 19, Newcastle United. Limbukeni Norwich City wanavuta mkia bila pointi yoyote. Townsend na Gray wanazidi kuwa tegemeo kubwa la Everton tangu wajiunge na kikosi hicho almaarufu ‘The Toffees’ mwishoni mwa msimu wa 2020-21 kwa jumla ya Sh265 milioni pekee. Wawili hao walishirikiana vilivyo na fowadi Richarlson Andrade katika mfumo wa 3-4-3 ambao unazidi kukumbatiwa na Benitez. MADAKTARI wawili bandia walishtakiwa jana kwa kuwadunga watu chanjo ya ugonjwa wa Covid-19 wakidai ni ile ya Johnson & Johnson. Mabw Wallace Mugendi Njiru na Kenneth Mukundi Njeru walikabiliwa na mashtaka matano ya kupokea zaidi ya Sh200,000 kutoka kwa watu waliodungwa chanjo hiyo kati ya Agosti 10-13, 2021. Kwa jumla washukiwa hao walikabiliwa na mashtakiwa 11 ya kujifanya wao ni madaktari kutoka hospitali kuu ya Kenyatta (KNH), kughushi vitambulisho vya KNH, kughushi leseni za baraza la kuwasajili madaktari , kughushi leseni ya hospitali ya kibinafsi na kupokea pesa kwa njia ya udanganyifu. Njiru na Njeru walishtakiwa mbele ya hakimu mwandamizi mahakama ya Milimani Bi Martha Nanzushi.Washtakiwa hao walikabiliwa na shtaka la kujifanya kuwa madaktari kutoka hospitali ya KNH kati ya Julai 24 2017 na Septemba 7,2021 katika eneo la Roysambu Kasarani kaunti ya Nairobi. Shtaka hilo lilisema katika kipindi hicho cha miaka minne wamekuwa wakiwatibu watu katika hospitali ya kibinafsi ya Crane Hospital.Washtakiwa hao walikabiliwa na shtaka lingine la kughushi kitambulisho cha Daktari cha KNH wakidai walikuwa wameajiriwa na hospitali hii kuu na kubwa zaidi katika eneo la Afrika mashariki. Seneta Mithika Linturi ashtakiwa kwa dhuluma za kimapenzi Mbali na shtaka hilo la kumshushia heshima mwanamke huyo aliye na umri wa miaka 36 , Bw Linturi alishtakiwa kwa kosa la kujaribu kumbaka.Endapo atapatikana na hatia Bw Linturi atasukumwa jela miaka mitano ama kifungo cha maisha kwa kujaribu kumbaka mwanamke huyo katika hoteli moja mjini Nanyuki kaunti ya Laikipia Bw Linturi alikabiliwa na shtaka kuwa mnamo Januari 30, 2021 katika Hoteli ya Maiyan Villas Hotel mjini Nanyuki alijaribu kumbaka mwanamke.Pia alikana shtaka la kumdhulumu mlalamishi huyo anayewakilishwa na Bw Ben Nzakyo matiti na sehemu zake nyeti bila idhini yake. Anaamini talanta ya kuigiza itasaidia wengi miaka ijayo ANASEMA kuwa amepania kujituma katika masuala ya uigizaji huku akilenga kuibuka produsa tajika ndani ya miaka mitano ijayo. Beth Njoki Ng’ang’a maarufu Sunshine ni mwigizaji chipukizi ambaye pia hujihusisha na masuala ya urembo. ”Ndio nimeanza kupiga ngoma lakini ninaamini ninatosha mboga kushiriki masuala ya maigizo,” binti huyu alisema na kuongeza kuwa tangia akiwa mtoto alitamani kuhitimu kuwa mwigizaji. Kando na kwamba alitamani kuwa uigizaji akiwa mtoto anasema filamu ya Nairobi Half Life ilimchochea zaidi kujituma katika masuala ya maigizo. Pia anadokeza kuwa alivutiwa na mwigizaji mahiri hapa nchini Nice Wanjeri maarufu kama Shiru aliyepata umaarufu kutokana na kipindi cha Auntie Boss kilichokuwa kinapeperushwa kupitia NTV. Dada huyu anasema angependa sana akuze talanta yake katika masuala ya uigizaji anakolenga uibuke tengemeo kuu maishani mwake. Kisura huyu anasema kuwa amepania kushiriki uigizaji huku akifuata nyayo zake mwigizaji mahiri duniani Taraji Penda Henson mzawa wa Marekani maarufu kama Cookie. Msanii huyo anajivunia kushiriki filamu kama ‘Empire,’ ‘What men want,’ ‘Baby boy,’ na ‘Hidden figures’ kati ya zinginezo. Binti huyu aliyezaliwa mwaka 1999 katika Kaunti ya Kiambu anajivunia kufanya kazi na makundi kadhaa ikiwamo White Rhino, Zamradi Production na Hoods Creations. Beth Njoki Ng’ang’a maarufu Sunshine Picha/JOHN KIMWERE Amefanikiwa kushiriki filamu za Centro Cinema ambazo hupeperushwa kupitia Inooro TV pia filamu ya Kina ambayo huonyeshwa kupitia Maisha Magic East. Kwa waigizaji wa humu nchini anasema angependa kufanya kazi na Kate Actress na Wilbroda walioshiriki Mother Inlaw na Papa Shirandula mtawalia. Anataka serikali ianzishe sheria zitakaolinda wasanii wote kwa jumla (msanii wa hadhi ya juu pia yule wa kiwango cha chini). Anashikilia kuwa serikali inastahili kuwekeza zaidi katika sekta ya uigizaji na kuwaunga mkono wasanii wanaoibukia bila kusahau kuanzisha vituo husika katika kila Kaunti. Bila shaka tasnia ya uigizaji imevufika pandashika nyingi tu. ”Ikiwa ni ndani ya muda mchache tu nimekubana na pandashuka nyingi,” alisema. Alidokeza kuwa nyakati zingine hufanya kazi na malipo kucheleweshwa. ”Pia nimekutana na maprodusa wengi ambao hupenda tuwe na mahusiano ya kimapenzi ndipo wanipe ajira,” akasema. USHAURI Anashauri wenzie kuwa wafahamu safari ndefu huanza kwa hatua moja wajiheshimu, wajipende pia wazingatie sababu ya kujiunga na uigizaji wala wasiwe wepesi wa kutafuta sifa. Pia anawaambia wakomae aste aste maana wakija kwa pupa katika tasnia ya uigizaji hawatafika popote. Maisha ya watoto 2,000 hatarini nyaya za stima zikining’inia langoni la shule MAISHA ya wanafunzi zaidi ya 2,000 yamo hatarini ikiwa nyaya za stima ziliounganishwa kiholela hazitakatwa shuleni mwao haraka. Usimamizi wa Mukuru Promotion Centre (MPC) umeiomba Kampuni ya Kenya Power na polisi kuchukua hatua ya haraka kuokoa maisha ya watoto hao kabla ya maafa kuripotiwa. Zaidi ya hayo, MPC ilisema nyaya za stima zimeunganishwa kutoka kwa mlingoti wa taa za barabrara mkabala wa barabara ya Likoni kwenye eneo la South B, Kaunti Ndogo ya Starehe. ”Wanaokabiliwa na hatari ni wanafunzi katika shule ya upili ya St Michael, Mukuru Vocational Skills Training Centre (MVSTC) na Shule ya Msingi ya St Bakhita,” taarifa ya MPC yasema. Nyaya za stima zimepitishwa juu ya lango la Shule, ndani ya miti karibu na MVSTC, kufungiwa juu ya miti karibu na trasfoma ya Shule.Bali na hivyo, zimepitishwa katika ua wa MPC kabla ya kuingia mtaa wa mabanda wa Maasai Village. PICHA/SAMMY KIMATU Vilevile, kulingana na mlinzi katika kampuni moja kwenye barabara ya Likoni, wanaohusika ni kundi la wanaume wanaouzia wakazi stima katika mtaa wa Maasai Village.Zaidi ya hayo, watu hao hushirikiana na maafisa wa kampuni ya Kenya Power na wakati mwingine polisi hushirikishwa. “Katika sakata hii, mhudumu wa Kenya Power huwaibia stima kutoka kwa laini fulani, kutoka kwa taa za barabarani na wakati mwingine kutoka kwa kampuni,” mlinzi akaambia wanahabari. Kulingana na upekuzi wa Taifa Leo, nguvu za umeme zikifika mtaani wa Maasai, matapeli hutoza wakazi kati ya Sh400 hadi Sh1,000 kulingana na utakavyotumia stima yenyewe. “Kwa wanaotaka stima ya nyumba, hao hulipa Sh400 au Sh500. Walio na jokovu dukani, biashara za salun, baa na karakana nao hulipa Sh1,000 kwa kila mwezi kupata huduma hiyo,” Mama mboga mmoja mtaani wa Maasai akaambia Taifa Leo. Kwa mujibu wa afisa mmoja wa polisi ambaye haruhusiwi kupeana habari kwa waandishi wa habari, alikiri kuna maafisa wenzao huusika katika sakata hii.“Kuna maafisa fulani wa kupeana ulinzi kwa watu wanaosambaza stima mitaani ya mabanda kote kwenye eneo la Mukuru. Mwanamume apigwa na stima aking’oa mabati eneoa la South B MWANAMUME mmoja amelazwa hospitalini ya rufaa ya Kenyatta baada ya kupigwa na stima alipokuwa aking’oa mabati ya paa ya nyumba. Kisa hiki kilitokea jana jioni katika mtaa wa mabanda wa Hazina, South B kwenye kaunti ndogo ya Starehe.Kwa mujibu wa msaidizi wa kamishena katika eneo la South B, Bw Michael Aswani, fundi huyo alikuwa miongoni mwa mafundi waliopewa kibarua cha kubomoa nyumba ya ghorofa tatu iliyojengwa barabarani. “Walikuwa wamepewa kazi ya kubomoa nyumba iliyokuwa katika sehemu ya kujenga barabara baada ya maafisa kutoka Mamlaka ya Kujenga Barabara za Miji (KURA) kuweka alama nyumba zinazofaa kubomolewa ili kupisha nafasi ya kujenga barabara ya Hazina/Entreprise. Mafundi wenzake hawakujua mara moja mwenzake alikuwa amepigwa na stima akiwa peke yake juu ya jengo hilo,” Bw Were akasema.Kamanda wa polisi katika kituo cha polisi cha South B, Bw Samuel Ochoki aliwasili katika eneo la mkasa mara moja akiwa na maafisa wake punde mlio wa nyaya za stima uliposikika mtaani ndiposa wakamwokoa fundi na kumpeleka hospitalini. Akithibitisha kisa hicho, Mkuu wa polisi eneo la Makadara, Bw Timon Odingo alisema jengo lenyewe lilikuwa hatari kwa usalama kwani lilijengwa chini ya nyaya za stima yenye uwezo wa kutoa nguvu za umeme za 33kv. “Fundi huyo, aliinua mabati iliyokaribiana na nyaya kabla ya kupigwa na stima na kuanguka chini. Alikuwa na majeraha mgongoni na mikononi wakati alipochukuliwa akiwa ameanguka sakafuni katika ghorofa ya pili ya nyumba hiyo. Alikimbizwa katika zahanati moja na baada ya kupatiwa huduma ya kwanza, akapelekwa katika hospitali ya rufaa ya Kenyatta alikolazwa,”Bw Odingo akanena.“Tulimtafuta mwenzetu baada ya kumwita sana bila yeye kuitika. Tulipofika juu katika ghorofa ya pili, tulimkuta akiwa amelala chini huku nguo yake ikiwa imechomeka mikononi na mgongoni,” Seremala mmoja katika eneo la tukio akaambia Taifa Leo. Lakini ilivyoonekana, mambo yalikuwa tofauti nchini Kavaluku. Viongozi wa kisiasa walitoa kauli za kuwadhalilisha walimu lakini hakuna lililofanywa zaidi ya kelele za mtandaoni zilizomithilishwa na vituko vya chura visivyomzuia ng’ombe kunywa maji. Kelele za wananchi kuhusu viongozi waliowadharau walimu kwa kuwaita ‘watu wa vokali na watu wa kushika chaki tu’ zilififia na hatimaye zikatoweka. Hakuna aliyerejelea kauli hizi. Pengo lakini hakuzisahau, alimkumbusha na kumlalamikia Sindwele kuhusu dharau hii.“Hilo si geni kwa walimu na haswa sisi wa shule za ulimwengu wa tatu, tumezoea dharau hizo. Umesahau msemo kuwa kizuri cha bwana Sweyyid kikiharibika ni cha mwalimu fundi. Ni sisi mafundi wa kutupiwa vilivyoharibika na kupigiwa mifano ya watu duni katika jamii.” Kauli hii ya Sindwele japo iliuma, ilimkumbusha Pengo aliloambiwa na baba yake siku ile alipoipokea barua ya kuenda chuoni kusomea ualimu.“Una maana kuwa huko pia wanafundisha ualimu?” Nzeki alimuuliza Pengo na kumjuza kuwa enzi zao watu ambao hawakuweza kuendelea na masomo ya chuo kikuu waliajiriwa kuwa walimu. “Kumbe mambo yamebadilika hivi?” Mbali na mtazamo huu wa baba yake kuhusu ualimu, Pengo alikumbuka swali alilowahi kuulizwa na mwanafunzi wake mwanzoni kabisa mwa taaluma yake. Wakati huo Pengo alikuwa barobaro aliyefundisha kwa nguvu zake zote na dhati ya moyo wake. Alipohitimisha kipindi, mmoja wa wanafunzi akaunyanyua mkono akaulize swali. Mwanafunzi alianza kwa kumpongeza mwalimu kwa kipindi kizuri, “Lakini mwalimu mbona waonekana kuwa msomi hivi na hujawahi kupata kazi nzuri? Mbona ungali unang’ang’ania huu ualimu? Mbona usitafute kazi yenye staha kidogo?” mwanafunzi akauliza hatimaye. “Wewe wajua walimu walivyo watu wa kutafuta vijipeni vya ziada. Wao huajiriwa kusimamia uchaguzi na hivyo basi hawapigi kura. Isitoshe, kunayo ile dhana ya ‘mbaya wetu’ kama inavyosawiriwa katika tamthilia ya Ken Walibora. Kwamba kwa pamoja tunamchukia kiongozi yeyote anayetudhulumu, chuki hii hudumu tu hadi wakati wa uchaguzi kila mtu anaposimama na mwanasiasa wa kwao licha ya ubaya wa mwanasiasa huyo,” Sindwele akamfafanulia Pengo. Historia bei ya petroli ikigonga Sh134 WAKENYA watakabiliwa na wakati mgumu baada ya serikali kuongeza bei ya mafuta kuwa kiwango kikubwa kulingana na bei mpya iliyotangazwa na Mamlaka ya Kusimamia Sekta Kawi Nchini (EPRA). Katika bei ilitangazwa Jumanne, Septemba 14, 2021 bei ya mafuta aina ya petrol sasa itauzwa kwa Sh134.72 kwa lita jijini Nairobi na viungani baada ya bei yake kuongezwa kwa Sh7.58. Bei ya bidhaa hii imesalia Sh127.14 kwa lita kwa miezi miwili iliyopita ya Julai na Agosti ambapo serikali ilichelea kuongeza bei. Kulingana na mwongozo wa bei hiyo mpya iliyotangazwa na Eptra bei ya dizeli imepanda kwa kima cha Sh7.94 huku mafuta ikipanda kwa Sh12.97, mtawala kuanza Jumatano. Hii ina maana kuwa dizeli itauzwa kwa Sh107.66 jijini huku mafuta taa inayotegemewa na Wakenya wengine wenye mapato ya chini itauzwa kwa Sh110.82 kwa lita moja jijini Nairobi. Bei hizi mpya zitakuwa juu katika miji iliyoko mbali na Nairobi kwa sababu bei za bidhaa hizi ukadiriwa kulingana na umbali kutoka Mombasa ambako shehena ya bidhaa hizo hutua katika Bandari ya Mombasa. Mkurugenzi Mkuu wa EPRA Daniel Kiptoo Bargoria alisema asasi hiyo iliongeza bei ya mafuta mwezi huu baada ya serikali kuondoa nafuu (subsidy) ambayo serikali imekuwa ikitoa na ambayo imeokoa wateja. “Nafuu katika bei ya rejareja kwa mafuta haijajumuishwa katika ukadiriaji wa bei ya mwezi huu ambayo itatumika kwa siku 30 hadi Oktoba 14, 2021. Hii ndio sababu iliyochangia bei ya bidhaa za mafuta kupanda,” Bw Kiptoo akasema kwenye taarifa kwa vyombo vya habari. Hii ina maana kuwa Epra iliondoa nafuu ya Sh7.10 kwa bei ya mafuta, Sh9.9 kwa bei ya dizeli na Sh11.36 kwa bei ya mafuta taa, kwa kila lita. “Bei iliyotangazwa mwezi huu pia inajumuisha ushuru ziada ya thamani (VAT) ya kima cha asilimia 8 kulingana na Sheria ya Fedha ya 2018, Sheria ya Ushuru iliyofanyiwa marekebisho 2020, na ushuru kwa bidhaa (Excie Duty) iliyofanyiwa marekebisho ili kuafiki viwango vya mfumko wa bei,kulingana na Ilani ya Kisheria Nambari 194 ya 2020,” akaongeza Bw Kiptoo kwenye taarifa. Lakini Wakenya wamekuwa wakilalamikia mwendo wa serikali kutoza aina nyingi za ushuru kwa bidhaa za mafuta, hali inayochangia bei kupanda ikilinganishwa na mataifa jirani kama vile Uganda na Tanzania. CBC: Magoha apuuza malalamishi ya wazazi WAZIRI wa Elimu, Prof George Magoha, jana alipuuza vikali malalamishi ambayo yamekuwa yakitolewa na wazazi kuhusu gharama ya juu ya Mfumo wa Elimu ya Umilisi na Utendaji (CBC), akishikilia hatarejea nyuma. Wazazi wamekuwa wakilalamika vikali kuhusu gharama ya juu ya mfumo huo, baadhi wakisema wanashindwa kununua baadhi ya vifaa wanavyohitajika kuwanunulia wanao kama vitabu. Hata hivyo, Prof Magoha alipuuzilia mbali malalamishi hayo, akiyataja kutolewa na watu “ambao hawajaelimika.” “Wanaolalamika kuhusu gharama ya juu ya mfumo huu wanapuuza uhalisia uliopo. Ni watu ambao hawakuenda shuleni. Hatutarejea nyuma kwenye juhudi za utekelezaji wa mfumo huu,” akasema Prof Magoha, huku akiusifia kuwa “njia bora zaidi ya kuleta mageuzi kamili katika sekta ya elimu nchini.” Kando na gharama ya vitabu, wazazi wamekuwa wakilalamikia ukosefu wa mwongozo na utaratibu maalum kutoka kwa Wizara ya Elimu kuhusu namna wanavyopaswa kuwasaidia wanao kufanya kazi za ziada wanazopewa na walimu wao. Wadau katika sekta hiyo vile vile wamekuwa wakilalamika kuhusu ukosefu wa baadhi ya vifaa wanavyohitajika kuwa navyo ili kufanya mazoezi wanayopewa. Katika kile kilionekana kama hatua ya serikali kuanza kushughulikia baadhi ya malalamishi hayo, waziri aliwahimiza walimu na wasimamizi wakuu wa elimu katika kiwango cha kaunti ndogo kuanza vikao kuwapa ufafanuzi wazazi kuhusu yale wanayohitajika kufahamu kuhusu mfumo huo. “Lazima wadau wote katika sekta hii kuungana ili kusuluhisha baadhi ya masuala yanayoendelea kuibuka,” akaeleza. Wakati huo huo, serikali jana ilitangaza kuwa kufikia sasa, walimu 229,000 wamepata mafunzo maalum kuhusu mfumo huo. Kulingana na Katibu wa Idara ya Utekelezaji wa Mfumo wa CBC, Prof Fatuma Chege, utaratibu huo utaendelea hadi pale walimu katika viwango vyote watapokea mafunzo hayo. “Utekelezaji wa mfumo huu ni jambo litakaloendelea kwa hatua. Tutaendelea kutoa mafunzo kwa hatua kwa kila mwalimu,” akasema Prof Chege. Kikao hicho kilikuwa kimeandaliwa na Baraza la Wahariri Kenya (KEG) katika hoteli moja jijini Nairobi kutathmini hatua zilizofikiwa kwenye utekelezaji wa mfumo huo. CHARLES WASONGA: Serikali izuie wizi wa vyakula vya misaada kwa wahanga wa ukame BAADA ya Rais Uhuru Kenyatta kutangaza ukame kuwa janga la kitaifa, kuna uwezekano mkubwa kwamba mashirika mbalimbali ya humu nchini na kigeni yataanza kutoa misaada kwa waathirwa wa hali hiyo. Misaada hiyo ni kama vile ya kifedha, vyakula, dawa na mahitaji mengine ya kimsingi kwa Wakenya hao ambao wengi wao wanakabilia na baa la nja na ukosefu wa maji. Baadhi ya mashirika ya kigeni ambayo yatatoa misaada ni Shirika la Chakula Ulimwenguni (FAO).Kwanza, serikali inafaa kuwa macho wakati kuziba mianya yoyote ya ufisadi katika shughuli nzima ya usambazaji wa misaada ya chakula na mahitaji ya kimsingi kwa waathiriwa. Kwa mfano, mnamo mwaka wa 2019, machifu watatu katika kaunti ya Baringo walikamatwa kwa kuiba chakula cha msaada ambacho walipaswa kuwasambazia waathiriwa wa njaa katika eneo bunge la Tiaty. Kukamatwa kwa maafisa kama hawa kwa kushiriki uovu huo kunamaanisha kuwa kuna wengine wengi ambao walitenda makosa kama hayo ila hawakukamatwa. Ni jambo la aibu kwa serikali kupokea misaada ya kuwasaidia wahanga wa ukame lakini haiwafikii walengwa baada ya kuibiwa na maafisa wake. Kwa hivyo, serikali kupitia asasi husika chini ya Wizara ya Fedha na Ugatuzi, inafaa kuzima kabisa uwezekano wa maafisa walavu kutumia madhila ya wahanga wa ukame kujitajirisha. Pili, huku serikali ikijizatiti kuwasaidia waathiriwa wa ukame kwa njia mbalimbali, muhimu ni kwamba isake suluhu la kudumu kwa changamoto hili ambalo hushuhudiwa nchini karibu kila mwaka.Hii ni kwa sababu ukame hua hauji kwa kushtukia. Idara ya Utabiri wa Hali ya Anga, ambayo ni asasi ya Serikali Kuu, kila mara hutoa tahadhari kuhusu ujio wa hali hii, katika maeneo husika. Kwa hivyo, ni wajibu wa serikali kuweka mikakati ya mapema ya kuwakinga wananchi dhidi ya kuathiriwa na makali ya kiangazi. Kwa mfano, serikali inafaa kuwekeza fedha nyingi katika miradi ya uchimbaji mabwawa na visima vya maji katika maeneo ambayo hukumbwa na ukame kila mara (ASAL). Kwa mfano, mamilioni ya fedha ambazo sasa Mamlaka ya Kudhibiti Ukame (NDMA) imetangaza kuwa inapanga kutumia kuwapelekea maji wakazi wa maeneo ya kaskazini mwa Kenya, zingetumika mapema kufadhili uchimbaji wa visima.V isima hivi sasa vingekuwa na manufaa makubwa kwa wafugaji ambao sasa wanahangaika na mifugo wao ambao wengi wamekufa. Kwa hivyo, maandalizi ya mapema na uadilifu ndio suluhu la kudumu kwa majanga ya kimaumbile kama vile ukame. Mkulima hodari anavyotengeneza mbolea asilia HUKU akivalia shatitau jeupe na suruali ndefu nyeusi, Jeremiah Wainaina anakitwaa kitoma cha plastiki, kisichokuwa na kitu chochote ndani, katika kitongoji cha Kithanjeni, katika eneo la Chuka, kisha anakijaza kitoma hicho kwa kimiminika chenye rangi ya njano. Yeye ni mkulima mwenye uwezo wa kutengeneza mbolea asilia, kwa kuitumia mimea fulani, na amekuwa akitumia mbolea hiyo kuikuza mimea shambani kwake, na hivyo kuondoa gharama ya kuzinunua mbolea za madukani. “Hii ni Tithonia; mbolea kiowevu ambayo mimi hutengeneza kwa kukusanya majani na matawi, kutoka kwa mmea wa Tithonia. Hukatakata kuwa vipande vidogo vidogo na kuweka kwa mtungi na kufunika na kuweka kwa kivuli kwa muda wa siku 21,” asimulia Wainaina. Baada ya rangi nyeusi kuonekana kwa kiowevu hicho, hiyo ni ishara kwamba, mbolea hiyo imekuwa tayari. Yeye huchuja ili kuondoa uchafu na baada ya kuchujwa, huwa tayari kwa matumizi. Mbolea hiyo huweza kuhifadhiwa kwa muda mrefu pasi na kuharibika. Mkulima huyo, mwenye umri wa miaka 63, huwa hatengenezi mbolea hiyo tu, bali pia hutengeneza mchanganyo fulani unaotumika kuangamiza wadudu na kuzuia maradhi kwa baadhi ya mimea, kama vile mikahawa. Wainaina huchanganya pilipili, vitunguu saumu, mkojo wa sungura, pamoja na majani ya mimea tofauti tofauti, ili kutengeneza dawa za kuwaua wadudu. Anadokeza kuwa, hapo awali, mimea yake ya mikahawa anayoikuza ilikuwa imeanza kuzaa mazao kidogo, lakini baada ya kutumia mbolea hiyo, mimea yake 114, ikaanza kumpa mazao zaidi ya tani moja. Anaongeza kuwa kwa kila mmea, kwa sasa, huzaa kilo 10 za kahawa, lakini hapo awali, mmea mmoja ulikuwa ukimpa kilo moja tu ya kahawa. Anasema kuwa anendelea kuitunza mimea hiyo, akiwa na matumaini kuwa, kila mmea utakuwa ukimpa kilo 20 za kahawa. Kwa wakati huu, wakulima kadhaa hufurika shambani kwake, ili kupata mafunzo kuhusu matumizi ya mbolea hiyo, na baadhi yao, vilevile, huinunua ili kuitumia katika mashamba yao. Aidha, yeye hulipwa na wakulima hao kunyunyizia mimea yao mbolea na dawa. Kwa mujibu wa Teresa Ndirangu, mtaalamu katika taasisi ya College of Sustainable Agriculture for Eastern Africa (CSAEA), matumizi ya mboleafunde, husaidia kurutubisha udongo na hivyo kuuwezesha udongo kushikilia maji kwa muda mrefu. Pia, humwezesha mkulima kuwa na mazao mengi. Katika mahojiano na Taifa Leo Dijitali, Bw Rustus Matia ambaye ni mfanyakazi wa vibarua vya ujenzi Zimmerman, Nairobi, ameeleza kushangazwa kwake na serikali kuongeza bei ya mafuta kipindi ambacho taifa linaendelea kuhangaishwa na Homa ya Corona. “Asubuhi nikielekea kazini, niligutushwa na nauli kuongezeka kwa Sh20. Ninaishi eneo la Kimbo, Ruiru na kwa kawaida hulipa Sh100 kufika eneo la kazi, ila leo ilikuwa Sh120. Serikali inaendelea kutukandamiza wakati ambapo vibarua tunavyotegemea havipatikani kwa urahisi,” Bw Matia akateta. Ni baba wa watoto sita, wote wakiwa shuleni na wanamtegemea kwa karo, chakula, matibabu, mavazi na mahitaji mengine muhimu ya kimsingi.“Kwa siku mapato huwa kadri ya Sh1, 500 na vibarua huvipata mara tatu kwa juma. Mapato hayo mbali na kuwa tegemeo kukidhi familia yangu riziki na mahitaji muhimu, ndiyo kodi ya nyumba ya Sh10, 000,” akaelezea, akishangaa maisha yatakavyokuwa baada ya nyongeza ya jana ya bei ya mafuta. Awali, Matia alikuwa akitegemea gesi kufanya mapishi na bei yake ilipotathminiwa na kuongezwa, aligeukia makaa na mafuta ya taa.“Tunaishi kwa neema za Mungu tu. Viongozi tuliochagua wamesalia kimya, hatuskii wakitetea Mkenya wa kawaida akiendelea kuumia,” akasema. Kilio cha mwananchi huyo si tofauti na cha Perkins Agola, ambaye pia hufanya kazi ya mjengo Zimmerman.Bw Agola ana wasiwasi jinsi atakavyomudu kukimu familia yake riziki na mahitaji mengine muhimu, kupitia ujira wa Sh600 kwa siku. “Kwa wenye familia, maisha yanazidi kuwa magumu. Kwa mwezi gharama ya kodi ya nyumba na chakula ni Sh6, 500, mshahara ninaopata hautoshi kamwe,” akasema kibarua huyo ambaye ni baba wa watoto watatu, wenye umri wa miaka 12, 7 na 4. “Karo inatoka kwa ujira ambao nikifanya hesabu, ninaupata kwa majuma mawili pekee kwa mwezi,” Bw Agola akaelezea, akiirai serikali kutathmini bei ya mafuta ya petroli ambayo athari zake zimeanza kuelekezwa kwa bidhaa za kula na nauli. Kufuatia mwongozo wa EPRA, petroli sasa inauzwa Sh134.72 kwa lita jijini Nairobi na viunga yake. Lita moja ya dizeli jijini inagharimu Sh107.66 na mafuta taa ambayo hutegemewa na Wakenya wenye mapato ya chini ikiuzwa Sh110.82, kila lita. Alisema inahusisha idara tofauti katika Wizara ya Kilimo, na pia kushirikiana na wizara husika zingine. “Tayari imeanza kuchapa kazi, na inajukumika kutoa maoni na ushauri kwa wizara,” Bi Nyaga akaelezea, akizungumza jijini Nairobi. Kauli ya CAS Nyaga imejiri baada ya shirika moja lisilo la kiserikali, Heifer International kutoa ripoti inayoashiria idadi ya chini ya vijana wanaofanya kilimo. Kwa mujibu wa shirika hilo linaloangazia masuala ya kilimo na ufugaji, asilimia 59 ya vijana wanalamikia kukosa ardhi kushiriki shughuli za kilimo. Nchi 11 kutoka Magharibi mwa Bara Afrika, Kusini na Afrika Mashariki zilishiriki katika utafiti huo, Kenya ikiwemo. Asilimia 38 ya vijana waliohojiwa walisema hawana fedha, 34 kukosa mafunzo kuendeleza kilimo, huku asilimia 11 wakisema hawana habari kuhusu mifumo ya teknolojia ya kisasa kuboresha shughuli za kilimo. “Hali hiyo inawiana katika nchi zote zilizoshiriki utafiti, Kenya ikiwemo,” Bw George Odhiambo, Mkurugenzi Mkuu wa Heifer International, tawi la Kenya akasema. Maoni hayo yalikusanywa kutoka kwa vijana 29, 954, wakulima wadogo na wa kadri 299 na kampuni na mashirika 110 ya kilimo-ufugaji. Ripoti yaibua wasiwasi kuhusu usalama wa nyama ya nguruwe UBORA wa nyama za nguruwe unategemea malezi, namna ya kuwasafirisha kuelekea kichinjioni na wanavyotunzwa kabla ya kuchinjwa. Shirika la Kimataifa Kutetea haki za Mifugo na Wanyamapori, lisilo la kiserikali, linasema kuna uhusiano wa jinsi nguruwe wanafugwa, kuhudumiwa na nyama zake.Kwenye ripoti ya hivi punde ya shirika hilo, World Animal Protection, ubora wa nyama za nguruwe unategemea wanavyotunzwa wakati wa ufugaji, kuwasifirisha buchari na wanavyohudumiwa kabla ya kuchinjwa. Ripoti hiyo ilitolewa baada ya utafiti uliofanywa katika kichinjio cha Ndumbu-ini, kilichoko eneo la Kabete, Kiambu na kiungani mwa jiji la Nairobi, kuonyesha asilimia 25.83 ya nyama za nguruwe ni za ubora wa chini. Buchari hiyo husambaza nyama zake katika mitaa mbalimbali Kaunti ya Nairobi. World Animal Protection ilishirikiana na Taasisi ya Kimataifa katika Utafiti wa Mifugo (ILRI) na Chuo Kikuu cha Nairobi (UoN), kufanya utafiti huo na uliotekelezwa kati ya Januari 5 na Machi 2021. Yakizua hali ya wasiwasi kuhusu usafirishaji wa mifugo, matokeo yanafichua kwamba asilimia 27.7 ya nguruwe walisafirishwa kwa njia isiyofaa, wengi wakifungwa kwenye pikipiki hivyo basi kuhisi uchungu na kusababisha nyama kuwa duni. Mfugaji wa nguruwe Kaunti ya Kiambu. PICHA/ SAMMY WAWERU. Waliobebwa kwa kutumia magari, walisongamana.Utafiti huo pia unaonyesha asilimia 52 ya nguruwe waliwekwa zaidi ya saa 24 kichinjioni baada ya kununuliwa, ikizingatiwa walivyosafirishwa kuibua maswali. Mifugo hawapaswi kuwekwa zaidi ya saa 18 kichinjioni, shirika hilo likisisitiza kwamba chini ya muda huo wanapasa kupewa chakula na maji ya kutosha.Utafiti wa World Animal Protection pia unaonyesha asilimia 20 ya nguruwe waliohusishwa na kutoka kwa wafugaji tofauti waliwekwa pamoja, jambo lililochangia kupigana wakitafuta nafasi ya kutosha kujituliza, hivyo basi kusababisha majeraha. “Maslahi ya mifugo yanapopuuzwa, kilele chake kitaishia kuwa na nyama za ubora wa chini. Haki za mifugo na wanyama zitiliwe maanani,” akasema Dkt Victor Yamo, Meneja wa Masuala ya Kampeni ya Mifugo katika shirika hilo, wakati wa uzinduzi wa ripoti hiyo kupitia hafla iliyoandaliwa kwa njia ya mtandao wa Zoom. Matokeo ya utafiti huo yaliibua maswali wanyama wanavyopaswa kuchinjwa, Dkt Yamo akisema wanapochinjwa kwa njia isiyofaa huishia kuhisi uchungu kupita kiasi na kung’ang’ana. Kulingana na mtaalamu huyu, takriban asilimia 99 waliotumika katika utafiti walichinjwa vibaya. “Wanyama wanapochinjwa kwa njia isiyofaa huzongwa na msongo wa mawazo na kuachilia homoni ya adrenaline na asidi ya lactic, chembechembe ambazo huharibu ubora wa nyama,” Dkt Yamo akasema, akihimiza wafugaji na wafanyabiashara kuzingatia matunzo bora ya mifugo na mifumo ya kuwasafirisha kuelekea vichinjioni. “Nyama za mifugo waliozongwa na msongo wa mawazo hazina maji ya kutosha, hivyo basi kuwa mbovu. Ni hasara kwa mfugaji na mfanyabiashara,” akaelezea daktari huyo wa mifugo. JEFF Mundia ambaye ni Meneja wa Nairobi Farmers Market, soko lililoko Kiambu Road, kiungani mwa jiji la Nairobi pia ndiye msimamizi wa duka la familia yake. Aidha, familia yake ni wakulima Kaunti ya Tharaka Nithi. Kwenye ekari kumi, hukuza matunda kama vile; mapapai, karakara, ndizi, maparachichi na pia matikitimaji.Vilevile, huzalisha mazao mengine kama maboga, vitunguu, nyanya na miwa. Huku mengi ya mazao yakiwa yanayoharibika haraka baada ya mavuno, kulingana na Jeff duka hilo limewasaidia kwa kiasi kikubwa kufikia wateja.“Kando na bidhaa tunazolima, pia hununua mazao ya wakulima wengine,” asema. Hatua ya kuwa na duka kiungani mwa jiji la Nairobi imewasaidia kukwepa kero ya mawakala, ambao wamevamia soko la bidhaa za kilimo.Licha ya mpango huo unaoonekana kuzaa matunda, bidhaa wanazouza hazina uhakika wa asilimia mia kwa mia kununuliwa zikaisha. Baadhi huharibika. Jeff anasema ili kuepuka hasara, The Farm Outlet huongeza mazao thamani kwa kutengeneza sharubati.“Huunda juisi itokanayo na matunda, miwa na viungo vya mapishi,” aelezea.“Hivyo basi, hutusaidia kudhibiti kero ya mazao kuharibika,” Jeff aongeza. Wana mashine kadha za shughuli hiyo. Duka hilo ambalo ni sawa na kiwanda cha kutengeneza sharubati, lina wafanyakazi kadha.Akisifia mpango huo, Jeff anasema ukiigwa na wakulima na wafanyabiashara wa mazao mbichi ya shambani utawasaidia kukwepa hasara ya kuharibika na kuoza. Pauline Kainyu ni mfanyabiashara eneo la Lang’ata, jijini Nairobi na hutengeneza juisi na maziwa ya mtindi (yoghurt) kutokana na mazao mbichi ya shambani.Mbali na mashine ya kusaga matunda, pia ana ya kukama juisi kutoka kwenye miwa. “Licha ya kuokoa mazao yasiharibike, yanapoongezwa thamani bei huongezeka,” Pauline asema.Aliingilia biashara ya kuunda juisi na kuuza bidhaa za kula mwaka uliopita, 2020 Kenya ilipokumbwa na Homa ya Corona. “Nilikuwa katika sekta ya mapishi na iliathirika pakubwa kufuatia amri ya watu kukongamana ili kudhibiti msambao wa Covid-19.“Nilianza kwa kuuza bidhaa za kula na mazao mbichi ya shambani na ambayo yalikuwa yanaharibika yakikosa wanunuzi, ndiposa nikaibuka na mpango wa kuyaongeza thamani,” afafanua. Mpango wa kuongeza mazao mbichi thamani hata hivyo haukosi changamoto zake, endapo mkulima au mfanyabiashara hana vihifadhio.Baada ya kusindika mazao, ni muhimu vinywaji vihifadhiwa vyema kwa kutumia jokofu (friji), chombo ambacho ni ghali hasa kwa watangulizi biashara. Wario na Soi watozwa faini ya Sh109Milioni ama kifungo cha miaka 20 katika sakata ya Rio WAZIRI wa zamani wa michezo na jinsia Bw Hassan Wario pamoja na afisa aliyeongoza timu iliyowakilisha Kenya katika michezo ya Olimpik ya Rio De Janeiro, Brazil 2016 Bw Stephen arap Soi Alhamisi walioshtakiwa katika kashfa ya ufujaji pesa za wanamichezo jana walitozwa faini ya jumla ya Sh109,165,126. Hakimu mkuu mahakama ya kuamua kesi za ufisadi Bi Elizabeth Juma alimtoza Bw Wario faini ya Sh3.6milioni kwa matumizi mabaya ya mamlaka.Akishindwa kuilipa atatumikia kifungo cha miaka sita gerezani. Wario akiwa na mkewe kortini baada ya kutozwa faini ya Sh3.6milioni ama atumike kifungo cha miaka sita kwa matumizi mabaya ya pesa za umma…Picha/RICHARD MUNGUTI Kenya ilizoa jumla ya medali 13- sita za dhahabu, sita za fedha na moja ya shaba.Nchi hii ilikuwa nambari moja barani Afrika na nambari 15 ulimwenguni.Hata hivyo hakimu alisema sifa ya nchi hii iliharibika kashfa hiyo iliporipotiwa na vyombo vya habari. Bi Juma alisema Bw Wario alitakiwa kusimamia vyema matumizi ya pesa zilizotengewa zoezi hilo la michezo.Bi Juma alisema Bw Soi alikuwa ametengeneza bajeti ya Sh583milioni kwa ajili ya michezo hiyo ya Olimpik. Serikali ya Kenya ilikuwa igharamie Sh500milioni na kamati ya kimataifa ya olimpik (IOC) ighramie Sh83milioni“Bw Soi alitayarisha bajeti hiyo ya karibu Sh600milioni akiwa na nia ya kuifuja nchi hii,” alisema Bi Juma. Mahakama ilisema pesa hizo hazikuwafaidi wanamichezo waliopeperusha bendera ya nchi hii wakati wa michezo ambapo walipambana kufa kupona nchi hii ing’are.“Baada ya bajeti hii kutayarishwa Bw Wario aliwajumuisha watu ambao hawakustahili kusafiri na kuwanufaisha kwa njia isiyo halali,” alisema hakimu. Alisema bajeti hii ya Sh600milioni ilikuwa kubwa na pesa zilizotumiwa vibaya zingelitumika katika miradi mingine ya kuinua hali ya maisha ya walipa ushuru.Akimtetea Bw Wario , wakili Rodgers Sagana aliiomba mahakama imwonee huruma mshtakiwa kwa vile ni mkosaji wa mara ya kwanza. Bw Kimutai aliyemwakilisha Bw Soi alisema alistaafu kutoka idara ya polisi siku ile alitiwa nguvuni.Alisema hakufaidi na pesa hizo na kuomba mahakama itilie maanani umri wake wa miaka 65 na athari za ugonjwa wa Covid-19 kwa uchumi wa kila mtu. “Mshtakiwa alistaafu 2016 na kwa sasa hana mapato. Naomba korti itilie maanani kazi aliyofanya akiwa afisa wa polisi na kiongozi wa timu iliyowakilisha Kenya Olimpiki,”alisema Bw Kimutai Ushuru wa juu, madeni yachangia bei za juu za mafuta KUPANDA kwa bei za mafuta nchini kumesababishwa na viwango vya juu vya ushuru, kupanda kwa bei za bidhaa hiyo kimataifa na madeni ambayo serikali imelimbikizia nchi. Wataalamu wa uchumi wanasema kuwa, ushuru unaotozwa mafuta nchini ni wa juu mno ikilinganishwa na nchi jirani ambako bei za bidhaa hiyo ni nafuu. Kwa kila lita ya mafuta, Sh67 huwa ni ushuru, jambo linalochangia bei kuwa za juu.Kulinmafuta gana ripoti ya hali ya uchumi ya Shirika la Taifa la Takwimu (KNIBS), bei za mafuta nchini zimekuwa zikiongezeka kutokana na ongezeko ya bei katika ngazi ya kimataifa. Ripoti inasema kwamba bei zitaendelea kuongezeka katika miezi iliyosalia mwaka huu na kuathiri ukuaji wa uchumi.“Bei za mafuta zimekuwa zikiongezeka kwa kiwango kikubwa kutokana na kupanda kwa bei kimataifa. Kwa wastani, bei za mafuta kimataifa zinatarajiwa kuwa zaidi ya asilimia 50 mwaka wa 2021 ikilinganishwa na 2020. Matokeo yatakuwa bei za mafuta nchini Kenya kuendelea kupanda na kulemaza ukuaji wa uchumi,” inasema ripoti hiyo. Kulingana na mwanauchumi Kwame Owino, Afisa Mkuu Mtendaji wa Taasisi ya Masuala ya Uchumi (IEA), ushuru wa hali ya juu unaopendekezwa na Shirika la Fedha Ulimwenguni (IMF) kama sharti la kuipa Kenya mikopo, pia umechangia kupanda kwa bei za mafuta nchini. Serikali imekuwa ikikopa pesa kutoka IMF kufadhili sehemu ya bajeti yake na haina budi kutimiza masharti ya shirika hilo ambayo huwa yanaumiza raia wanaolazimika kutozwa kodi zaidi. Bw Owino anasema wabunge pia walichangia kuongezeka kwa bei za mafuta kupatia sheria ya Mamlaka ya Kudhibiti Kawi na Petroli (EPRA) inayopatia shirika hilo jukumu la kuamua bei za mafuta jambo ambalo liliondoa ushindani. Shirika hilo la serikali, huwa linachunguza bei za mafuta kila baada ya mwezi mmoja na kutangaza mpya kwa kutengemea bei za kimataifa. “Hatua ya kuthibiti bei za mafuta iliondoa ushindani. Kampuni za mafuta zingeachwa kushindana na hii ingefanya bei kuwa nafuu,” asema Bw Owino. Anasema licha ya hayo, bei za mafuta kimataifa huwa zinategemea thamani ya dola la Amerika dhidi ya sarafu ya nchi husika. “Thamani ya dola ikiwa juu kuliko sarafu ya nchi husika, bei ya mafuta, bima na uchukuzi huwa zinaongezeka pia. Kwa muda sasa, thamani ya shilingi ya Kenya imekuwa hafifu dhidi ya dola ya Amerika,” Bw Owino aliambia Citizen Tv. Bei: Wakenya waishiwa pumzi SERIKALI imeshutumiwa na wananchi kwa kuendelea kufanya maisha yao kuwa magumu zaidi kwa ongezeko la kiholela la bei za bidhaa muhimu. Hatua ya majuzi ni kupandishwa kwa bei ya petroli, dizeli na mafuta taa, hatua ambayo imewakatiza tamaa ya kuishi Wakenya wengi kwa kushindwa kutimiza mahitaji ya kimsingi ya familia zao. Wote waliozungumza na Taifa Leo jana walieleza kusononeshwa na maisha kwa kushindwa hata kulisha familia zao, wakati ambapo Kenya imeorodheshwa ya nne barani Afrika kwa idadi kubwa ya mabilionea. Hali hii inaonyesha kuwa rasilimali za kitaifa zinamilikiwa na kundi dogo la mabwanyenye, huku mamilioni wakikosa hata chakula. Bw Julius Ochego Barongo, 45, alizungumza na waandishi wetu kwa masikitiko jana kuhusu jinsi maisha yake yalivyovurugwa na kupanda kwa gharama ya maisha. Baba huyo wa watoto wanne, ambaye hufanya kazi katika hoteli jijini Nairobi, anasema hata mshahara wake ni aibu kuutangaza. “Nyumbani tunatumia mafuta ya taa kupika, na vile yamepanda sijui itakuwaje. Hadi sasa, sijalipa kodi ya nyumba mtaani Airforce, Eastleigh. Chumba ni Sh4,500. Watoto wananitegemea. Nina deni kubwa la karo. Jinsi maisha yanavyoendelea kupanda ndivyo ninazidi kukopa,” Bw Barongo akasema. Naye James Shitandi, 29, ambaye pia anahudumu katika mojawapo ya maduka ya urembo mjini Nairobi, anaeleza kuwa kutoka na mshahara wa Sh13,000; anapolipa nauli na kodi hubaki bila chochote mfukoni, na inabidi akope kwa ajili ya matumizi mengine. Bw Rustus Matia, ambaye ni kibarua wa ujenzi mtaani Zimmerman, Nairobi, alieleza kushangazwa na serikali kutojali maslahi ya mwananchi wa kawaida wakati ambao taifa linazidi kuhangaishwa na Virusi vya Corona. Ni baba wa watoto sita, wote wakiwa shuleni na wanamtegemea kwa karo, chakula, matibabu, mavazi na mahitaji mengine muhimu ya kimsingi. Awali, Bw Matia alikuwa akitegemea gesi ya kupikia nyumbani lakini bei yake ilipoongezwa mwezi Julai aligeukia makaa na mafuta ya taa. “Tunaishi kwa neema za Mungu tu. Viongozi tuliochagua hawatujali,” akasema.Kilio cha mwananchi huyo si tofauti na cha Perkins Agola, ambaye pia hufanya kazi ya mjengo Zimmerman. Bw Agola ana wasiwasi jinsi atakavyomudu mahitaji ya familia yake kupitia ujira wa Sh600 kwa siku. “Maisha yanazidi kuwa magumu. Kwa mwezi gharama ya kodi ya nyumba na chakula ni Sh6,500 na mshahara ninaopata hautoshi kamwe,” akasema kibarua huyo ambaye ni baba wa watoto watatu. Nao wakulima wa mahindi kutoka eneo la North Rift wameonya kuwa kupanda kwa bei ya mafuta kutachangia kupanda kwa gharama ya uzalishaji na hivyo kuongezeka kwa bei ya unga wa mahindi na ngano. “Utayarisha wa mashamba ya mahindi na ngano hufanywa kwa trakta ambayo hutumia dizeli. Kuongezwa kwa bei yake kutaongeza gharama ya kilimo,” akaeleza Mathew Koech, mkulima kutoka eneo la Saos, Kaunti ya Nandi. Jijini Mombasa, Mohammed Abdi hana uhakika kama ataweza kuendelea na biashara yake ya tuktuk kufuatia kuongezeka kwa bei ya petroli. Ingawa Mombasa ndiko watu wanalipa bei ya chini zaidi ya mafuta, anasema dizeli kuuzwa Sh113, kutawalazimu kupandisha nauli. “Nimefanya biashara hii kwa miaka mitano na ina changamoto nyingi. Wenzetu wa matatu mafuta yanapopanda, huwa wanapandisha nauli. Lakini sisi tukiongeza hata Sh10, abiria hututoroka,” akasema. Kutokana na biashara kuwa ngumu na mafuta kupanda, sasa anapanga kutafuta nyumba ya bei nafuu ili aweze kuendelea kukidhi mahitaji ya familia yake.Mwenzake, Awadh Muhammad anasema, ‘Mke wangu kwa sasa yuko nyumbani. Pesa ninazopata ni kidogo. Inabidi matumizi mengine nikatishe. Nilikuwa na mipango yangu lakini kwa sasa haiwezekani.’ Katika Kaunti ya Kisumu, wenye magari ya kibinafsi walikasirishwa na nyongeza ya bei ya petroli wakisema hatua hiyo itawaathiri pakubwa. Pwani: Kiangazi chaleta maafa KIANGAZI kimesababisha maafa katika kaunti mbalimbali za Pwani, ambapo watu wameauawa na wanyamapori huku mifugo ikiangamia. Katika Kaunti ya Kwale, watoto wawili wa umri wa mwaka mmoja na miwili waliuawa na kuliwa na fisi wawili katika kijiji cha Baisa, tarafa ya Kinango. Kisa hicho kilitokea Jumanne majira ya saa tatu unusu asubuhi, fisi hao walipovamia kijiji hicho ghafla.Watoto hao walikuwa wamelala ndani ya nyumba yao wakati mama akitekeleza shughuli za kawaida mita chache kutoka nyumbani humo. Afisa Mkuu wa Polisi wa Kaunti Ndogo ya Kinango, Bw Fred Ombaka, alisema watoto hao hawangeweza kuokolewa kwa kuwa walijeruhiwa vibaya kichwani. Watu wanne walijeruhiwa kwenye makabiliano hayo.“Bi Mulongo ni miongoni mwa wale waliojeruhiwa. Ana majeraha ya kukwaruzwa mikononi, miguuni na usoni. Kalu Chiti na Mutuku Mutinda pia walijeruhiwa mikononi na miguuni na wamelazwa katika hospitali ya Samburu,” alieleza mkuu huyo wa polisi. Chifu wa kata ndogo ya Chengoni, Bw Jackson Chengo, alisema fisi hao pia walikuwa awali wamevamia na kujeruhi watu wawili katika kijiji jirani. Miili ya watoto hao wawili imelazwa kwenye hifadhi ya maiti ya hospitali ya Kinango.Wakazi wa Kinango, hasa wale wanaopakana na mbuga ya wanyama ya Tsavo, wamekuwa wakihangaishwa na wanyamapori wanaorandaranda mitaani wakitafuta maji na chakula msimu huu wa kiangazi. Ukame pia umeathiri shughuli za masomo kwani wanafunzi hulazimika kufika shuleni kuchelewa, badala ya kurauka na kisha kuvamiwa na wanyama njiani. Mkurugenzi wa Shirika la Kukabiliana na Ukame (NDMA) Kaunti ya Lamu, Bw Mohamed Dahir, alisema juma hili watazuru maeneo yote ya Lamu ambayo yanakumbwa na ukame ili kutathmini hali na kukusanya ripoti kamili. Watu zaidi ya 100, 000 katika kaunti hiyo tayari wanakeketwa na makali ya baa la njaa pamoja na ukosefu wa maji hata ya kunywa. Mwenyekiti wa Shirika la Mifugo na Masuala ya soko, Bw Kahlif Hirbae, aliiomba serikali kuzindua mpango wa kuwapa wafugaji lishe ya mifugo wao ili kuzuia wanyama hao wasiendelee kufariki kwa sababu ya makali ya ukame. Bw Hirbae aliiomba serikali na wahisani kuwafidia wafugaji wote ambao wamepoteza mifugo kutokana na ukame ili wajiendeleze maishani. “Tunahitaji msaada wa chakula cha ng’ombe. Inasikitisha kusikia taarifa kwamba mfugaji mmoja eneo kama vile Nagelle au Kitumbini amepoteza zaidi ya ng’ombe 100. Tunahitaji pia tufidiwe hasara hii,” akaeleza mwenyekiti huyo. Matatu zaendelea na huduma licha ya uvumi wa mgomo LICHA ya uvumi kuenea Jumatano kwamba chama cha wamiliki wa matatu (MOA) kimeitisha mgomo utakaoanza Alhamisi, magari hayo ya uchukuzi wa abiri yalikuwa wakiendelea na kazi kama kawaida. Ilisemekana kuwa magari hayo, haswa yale yanayohudumu kati ya mitaa ya Nairobi na katikati mwa jiji yatasusia kazi kupinga hatua ya Mamlaka ya Kusimamia Kawi na Petroli (EPRA) kuongeza bei ya mafuta kwa kiwango cha juu zaidi. Kwenye taarifa iliyosambazwa katika mitandao ya kijamii, ilidaiwa kuwa mgomo huo umeitishana na uongozi wa chama cha MOA kushinikiza serikali ipunguze bei ya petrol na dizeli. Hata hivyo, kuanzia Alhamisi asubuhi hadi jioni, hali ilikuwa shwari katikati mwa jiji huku matatu zikiendelea na kazi kama kawaida. Hata hivyo, wahudumu waliozungumza na Taifa Leo walalamikia hali ngumu ya kibiashara huku wengine wakisema kuwa mashirika yao (Sacco) yatalazimika kuongeza nauli kuanzia wiki ijayo. “Ama kwa hakika kuongezwa kwa bei ya mafuta kutatuathiri zaidi na kupunguza faida. Huenda waajiri wetu wakashindwa kulipa magari haya ambayo walichukua kwa mikopo,” akasema Bw Moses Maina ambaye ni dereva wa matatu moja inayohudumu kati ya mtaa wa Umoja na katikati mwa jiji la Nairobi. Shughuli zilikuwa kawaida katika barabara ya Accra kituo cha magari matatu cha Tea Room. Magari ya uchukuzi kutoka Nairobi kwenda Meru, Embu, Chogoria na Mau yalikuwa yakibeba abiria kama kawaida. Hata hivyo, wahudumu walilalamikia idadi ndogo ya abiria. “Kuongezwa huku kwa bei ya mafuta ya petrol na dizeli kutaathiri zaidi biashara yetu. Bado tunaendelea na kazi na hatujasikia kuwa kuna mgomo. Vile vile, hatujaongeza nauli zetu kwani uamuzi kama huo utafanywa na wakubwa wetu baada ya kukadiria hali,” akasema mhudumu mmoja wa matatu ya kampuni ya NENO ambayo alituomba tulibane jina lake. Magari hayo bado yalikuwa wakitoza nauli ya Sh600 kutoka Nairobi hadi Meru. Matatu ya kwenda Embu nayo yalikuwa yakitoza nauli ya Sh350. Mkabala na kituo hicho karibu na Accra Hotel, iliyoko barabara ya Accra Road magari ya kwenda Nakuru na Eldoret pia yalikuwa wakihudumu kama kawaida. Nauli ya kwenda Nakuru haikua imeongezwa kwani ilisalia Sh400. Mwenyekiti wa chama cha MOA Simon Kimutai pia alipuuzilia mbali uvumi kuhusu kuwepo kwa mgomo. Kutokana na nyongeza hiyo bei ya petrol jijini Nairobi na Sh134.72, dizeli ni Sh115.60 na mafuta ni Sh110.82 kwa lita moja. Hatua hii itaongeza gharama ya maisha kwa Wakenya kwa ujumla, kupitia nyongeza ya nauli, bei za bidhaa zinazotengezwa viwanda, bei ya stima, na gharama za kilimo kwa kutumia mitambo ya kisiasa inayotumia dizeli. Sababu kuu inayochangia nyongeza ya bei za mafuta ni kupanda kwa aina mbalimbali za ushuru zinazotozwa bidhaa hiyo. Kwa mfano ushuru wa ziada ya thamani kwa petrol imepanda hadi kiwango cha asilimia 9.98 kutoka asilimia 8. Hii imechangia kupanda kwa jumla ya ushuru zinazotozwa petrol kufika Sh58.81 kutoka Sh56.42 kwa lita moja mnamo Machi mwaka huu. Serikali pia imeongeza aina mbalimbali za ushuru zinazotozwa dizeli, inayotumika katika sekta ya uchukuzi, kilimo na uzalishaji stima, kiasi kwamba wakati huu lita moja ya bidhaa inatozwa Sh46.46 kutoka Sh44.79 mwezi Machi mwaka huu. Lita moja ya mafuta taa ambayo inatumika kwa wingi na rais wenye mapato ya chini kupitia na kuwasha taa, sasa inatozwa jumla ya Sh41.14 kama ushuru. Jambojet yazindua safari za Lamu KAMPUNI ya ndege ya Jambojet kwa mara nyingine imezindua safari zake kwenye anga ya Lamu baada ya kuzikatiza kwa karibu miaka mitano iliyopita. Mnamo 2015, kampuni hiyo ilizindua safari zake Lamu lakini ikazikatiza 2017 kwa kile walichodai kuwa ni ukosefu wa usalama na pia hali mbaya ya uwanja wa ndege wa Manda eneo hilo. Aidha hafla ya kuzindua upya safari za ndege ya Jambojet iliandaliwa Jumatano uwanjani Manda na kuhudhuriwa na Waziri wa Utalii na Wanyamapori, Najib Balala, makatibu wa Wizara za Utalii na Uchukuzi, wakuu wa kampuni ya Jambojet miongoni mwa maafisa wengine wakuu serikalini. Akihutubu kwenye sherehe hiyo, Bw Balala alitaja kurejelewa kwa safari za ndege ya Jambojet Lamu kuwa mwamko mpya kwa sekta ya utalii Lamu. Bw Balala aliiomba Wizara ya Uchukuzi na Mamlaka ya Usimamizi wa Viwanja vya Ndege nchini (KAA) kuharakisha ujenzi na uboreshaji wa uwanja wa ndege wa Manda unaoendelea kwa sasa ili kuuwezesha kupokea ndege zaidi za wageni na watalii wanaozuru Lamu. Aliisifu serikali kuu kwa juhudi ilizofanya kukabiliana na magaidi wa Al-Shabaab na kuimarisha usalama Lamu. Alisema ana matumaini kwamba msimu wa juu wa utalii utakapoanza Disemba mwaka huu utavutia watalii wengi kuja Lamu,ikizingatiwa kuwa eneo hilo limeshuhudia usalama wa hali ya juu miaka ya hivi sasa. “Tunashukuru kwamba Jambojet wamerejelea safari zake Lamu. Huu ni mwamko mpya kwa sekta ya utalii. Natumai KAA itafanya bidi kukamilisha ukarabati unaoendelea wa kiwanja cha Ndege cha Manda kabla msimu wa wageni wengi Disemba ufike,” akasema Bw Balala. Afisa Mkuu Mtendaji na Meneja wa Jambojet nchini, Karanja Ndegwa alisema hatua yao ya kurejelea safari za Lamu inatokana hasa na kuimarika kwa usalama Lam una pia kuboreshwa kwa uwanja wa Ndege wa Manda. Bw Ndegwa alisema nauli ya kutoka Nairobi hadi Lamu itakuwa Sh7,100 ilhali ilhali ile ya Mombasa hadi Lamu ikitozwa Sh4,600. Alisema watakuwa wakitekeleza safari mara nne eneo la Lamu kila wiki. Alisema kampuni ya Jambojet iliafikia kuzindua safari ya Lamu kutokana na kwamba eneo hilo ni muhimu kwa watalii hapa nchini. Wario na Soi watozwa faini ya Sh109Milioni ama kifungo cha miaka 20 katika sakata ya Rio WAZIRI wa zamani wa michezo na jinsia Bw Hassan Wario pamoja na afisa aliyeongoza timu iliyowakilisha Kenya katika michezo ya Olimpik ya Rio De Janeiro, Brazil 2016 Bw Stephen arap Soi Alhamisi walioshtakiwa katika kashfa ya ufujaji pesa za wanamichezo jana walitozwa faini ya jumla ya Sh109,165,126. Hakimu mkuu mahakama ya kuamua kesi za ufisadi Bi Elizabeth Juma alimtoza Bw Wario faini ya Sh3.6milioni kwa matumizi mabaya ya mamlaka.Akishindwa kuilipa atatumikia kifungo cha miaka sita gerezani. Wario akiwa na mkewe kortini baada ya kutozwa faini ya Sh3.6milioni ama atumike kifungo cha miaka sita kwa matumizi mabaya ya pesa za umma…PICHA/RICHARD MUNGUTI Kenya ilizoa jumla ya medali 13- sita za dhahabu, sita za fedha na moja ya shaba.Nchi hii ilikuwa nambari moja barani Afrika na nambari 15 ulimwenguni.Hata hivyo hakimu alisema sifa ya nchi hii iliharibika kashfa hiyo iliporipotiwa na vyombo vya habari. Bi Juma alisema Bw Wario alitakiwa kusimamia vyema matumizi ya pesa zilizotengewa zoezi hilo la michezo.Bi Juma alisema Bw Soi alikuwa ametengeneza bajeti ya Sh583milioni kwa ajili ya michezo hiyo ya Olimpik. Serikali ya Kenya ilikuwa igharamie Sh500milioni na kamati ya kimataifa ya olimpik (IOC) ighramie Sh83milioni.“Bw Soi alitayarisha bajeti hiyo ya karibu Sh600milioni akiwa na nia ya kuifuja nchi hii,” alisema Bi Juma. Mahakama ilisema pesa hizo hazikuwafaidi wanamichezo waliopeperusha bendera ya nchi hii wakati wa michezo ambapo walipambana kufa kupona nchi hii ing’are.“Baada ya bajeti hii kutayarishwa Bw Wario aliwajumuisha watu ambao hawakustahili kusafiri na kuwanufaisha kwa njia isiyo halali,” alisema hakimu. Alisema bajeti hii ya Sh600milioni ilikuwa kubwa na pesa zilizotumiwa vibaya zingelitumika katika miradi mingine ya kuinua hali ya maisha ya walipa ushuru.Akimtetea Bw Wario , wakili Rodgers Sagana aliiomba mahakama imwonee huruma mshtakiwa kwa vile ni mkosaji wa mara ya kwanza. Bw Kimutai aliyemwakilisha Bw Soi alisema alistaafu kutoka idara ya polisi siku ile alitiwa nguvuni.Alisema hakufaidi na pesa hizo na kuomba mahakama itilie maanani umri wake wa miaka 65 na athari za ugonjwa wa Covid-19 kwa uchumi wa kila mtu. “Mshtakiwa alistaafu 2016 na kwa sasa hana mapato. Naomba korti itilie maanani kazi aliyofanya akiwa afisa wa polisi na kiongozi wa timu iliyowakilisha Kenya Olimpiki,”alisema Bw Kimutai Bw Anthony Munene Mwongera alikana shtaka la kupokea kwa njia ya undanganyifu Sh5,100,000 kutoka kwa Lilian Kangendo.Shtaka lilisema kati ya Juni 2016 na Desemba 2019 katika eneo la Muthua kaunti ndogo ya Dangoreti Nairobi alimfuja Kagendo. “Naamuru kwamba kamati ya Kawi iwaite mawaziri wawili wahusika. Waziri wa Kawi na mwenzake wa Petroli pamoja na wakuu wa Mamlaka ya Kudhibiti Kawi Nchini (Epra) wafike mbele yake Jumanne wiki ijayo kuangazia suala hili lenye umuhimu wa kitaifa. Mkutano huo utafanyike katika ukumbi huu na uhudhuriwa na maseneta wote 67,” akasema. Alisema hayo kufuatia ombi ambalo liliwasilishwa na Seneta wa Nandi Samson Kiprotich Cherargei aliyetaka ufafanuzi kuhusu ni kwa nini serikali iliongeza bei ya mafuta kupita kiasi na hivyo kuwaathiri wananchi. Katika ombi lake, Bw Cherargei anataka mawaziri hao wawili kuelezea ni kwa ni serikali ilikatiza nafuu ruzuku kwa bei ya mafuta ya kima cha Sh1.4 bilioni ambayo imekuwepo kuanza Machi mwaka huu. Ruzuku hiyo ilizuia kuongezwa kwa bei ya mafuta kwa kiasi ambacho Wakenya hawangemudu ikizingatiwa kuwa wanaathirika na janga la Covid-19. Seneta huyo pia anataka Mbw Munyes na Keter kuelezea hali ya mradi wa uchimbaji mafuta wa Ngamia 1 kaunti ya Turkana, pesa ambazo serikali ilipata kutokana na mauzo ya mafuta hayo na jinsi fedha hizo zilivyotumika. Isitoshe, Bw Cherargei anataka serikali ieleze ni kwa nini bei ya mafuta ni nafuu katika mataifa jirani ya Uganda, Tanzania na hata Somalia. Hii ni licha ya kwamba kwa mfano, mafuta yanayouzwa Uganda hutua katika bandari ya Mombasa na kusafirishwa kwa barabara na reli hadi nchini humo. Kutokana na nyongeza hiyo bei ya petrol jijini Nairobi na Sh134.72, dizeli ni Sh115.60 na mafuta ni Sh110.82 kwa lita moja. Hatua hii itaongeza gharama ya maisha kwa Wakenya kwa ujumla, kupitia nyongeza ya nauli, bei za bidhaa zinazotengezwa viwanda, bei ya stima, na gharama za kilimo kwa kutumia mitambo ya kisiasa inayotumia dizeli. Sababu kuu inayochangia nyongeza ya bei za mafuta ni kupanda kwa aina mbalimbali za ushuru zinazotozwa bidhaa hiyo. Kwa mfano ushuru wa ziada ya thamani kwa petrol imepanda hadi kiwango cha asilimia 9.98 kutoka asilimia 8. Hii imechangia kupanda kwa jumla ya ushuru zinazotozwa petrol kufika Sh58.81 kutoka Sh56.42 kwa lita moja mnamo Machi mwaka huu. Serikali pia imeongeza aina mbalimbali za ushuru zinazotozwa dizeli, inayotumika katika sekta ya uchukuzi, kilimo na uzalishaji stima, kiasi kwamba wakati huu lita moja ya bidhaa inatozwa Sh46.46 kutoka Sh44.79 mwezi Machi mwaka huu. Lita moja ya mafuta taa ambayo inatumika kwa wingi na rais wenye mapato ya chini kupitia na kuwasha taa, sasa inatozwa jumla ya Sh41.14 kama ushuru. UGUMU WA MAISHA KUZIDI OKTOBA HALI ngumu ya maisha inawasubiri Wakenya siku chache zijazo, wakati serikali, kwa mara nyingine, itakapopandisha ushuru wa baadhi ya bidhaa muhimu zinazotumiwa kila siku. Mamlaka ya Ukusanyaji Ushuru (KRA) tayari imetangaza kuwa kuanzia Oktoba 1, ushuru wa bidhaa kama mafuta, vinywaji aina ya juisi, maji na pombe za aina tofauti, sukari, pikipiki na bidhaa nyingine utapandishwa. Kulingana na KRA, hatua hii itachukuliwa kutokana na mfumko wa bei ulioshuhudiwa katika mwaka wa kifedha wa 2020/21, uliopanda kwa asilimia 4.97. “KRA inaarifu watengenezaji na wanunuzi kutoka nje ya nchi wa bidhaa husika, na Wakenya kuwa Kamishna Jenerali atapandisha ushuru kulingana na hali ya mfumko wa bei mwaka wa fedha 2020/21 wa asilimia 4.97 kulingana na Shirika la Takwimu Nchini (KNBS),” KRA ikasema Agosti 10, kupitia tangazo kwa umma. Wafanyabiashara wanaonunua sukari kutoka nje ya nchi kuanzia Oktoba 1 watalazimika kulipia ushuru wa Sh1.74 zaidi kwa kila kilo ya sukari, kutoka ushuru wa Sh35 wanazolipa kwa sasa. Hii ni kumaanisha kuwa ushuru wa kilo ya sukari utapanda hadi Sh36.74 kwa kilo. Kwa sasa, bei ya sukari nchini ni kati ya Sh102 na Sh115 kwa kilo -kwa wastani- na hivyo kupandishwa kwa ushuru wa bidhaa hiyo kunatarajiwa kuongeza bei. Watumizi wa maji ya kunywa ambayo hupakiwa kwa chupa ama vifaa vingine, aidha watakuwa na wakati mgumu kwani serikali imepanga kupandisha ushuru wa bidhaa hiyo muhimu kwa uhai, kutoka Sh5.74 kwa kila lita ya maji hadi Sh6.03. Hii ni mbali na vinywaji vyote vya pombe ambavyo pia ushuru wake utapanda kwa kati ya Sh5 na Sh13 kulingana na aina ya kinywaji husika, hali itakayopelekea kupanda kwa bei ya pombe wiki chache tu baada ya baadhi ya wauzaji kupandisha bei. Baada ya kuongeza bei ya pombe aina tofauti mnamo Juni, Mkurugenzi Mkuu wa kampuni ya EABL, Jane Karuku alisema kuwa alitarajia mauzo yake kushuka, kutokana na ugumu wa maisha ambao unaendelea kuwakumba Wakenya wengi. Mbali na pombe, mafuta, ambayo bei yake ilipandishwa kwa zaidi ya Sh7 na mamlaka ya kusimamia sekta ya kawi na mafuta nchini (Epra) mnamo Jumanne, na kufikisha bei yake hadi zaidi ya Sh147 katika baadhi ya maeneo nchini, pia yanatarajiwa kuathirika na ushuru mpya unaozinduliwa Oktoba 1. Ushuru wa Petroli utapanda kwa Sh1.091 kwa kila lita, Mafuta taa – ambayo hutumiwa na familia nyingi maskini nchini kwa upishi na mwangaza – kwa Sh0.565 kwa lita, na Diseli- ambayo mbali na magari makubwa ya kusafirisha bidhaa pia hutumiwa na mashine katika viwanda kuwezesha utengenezaji wa bidhaa – kwa Sh0.2 kwa lita. Mbali na usafiri, mafuta pia hutumika katika sekta tofauti za kiuchumi kama usafirishaji wa bidhaa, na bei yake inapopanda gharama ya usafiri hupanda, na mwishowe kupandisha bei ya bidhaa. Watumizi wa vinywaji aina ya juisi na chokoleti pia wanakumbana na wakati mgumu kwani bidhaa hizo ziko kwenye orodha ya zile zitakazoongezewa ushuru. Ushuru wa juisi za matunda utapanda kutoka Sh11.59 kwa lita hadi Sh12.17, huku wa chokoleti ukipanda kutoka Sh209.88 kwa kilo hadi Sh220.31. Sekta ya bodaboda nchini ambayo imeajiri maelfu ya vijana nayo pia inakabiliwa na ugumu huo kwani ushuru wa pikipiki unatarajiwa kupanda kutoka Sh11,608.23 unaolipwa kwa sasa, hadi Sh12,185.16. Kupandishwa kwa ushuru huo kunaweza kuwa na matokeo kama vile baadhi ya watu kushindwa kununua pikipiki na hivyo kuzuia uwezekano wa kupanua uchumi kwa kutoa nafasi za ajira. Ikizingatiwa kuwa sekta hiyo pia imeathirika na kupandishwa kwa bei ya mafuta, itakuwa pigo maradufu. Nao waraibu wa sigara pia wanasubiriwa na balaa hilo kwani ushuru wa bidhaa hiyo utapanda kwa hadi zaidi ya Sh2,000 kwa kilo. Kwa sasa, bei ya wastani ya bidhaa hiyo sokoni ni kati ya Sh200 na Sh280 kwa kilo, kulingana na aina ya sigara husika. Kwa kawaida, serikali inapopandisha ushuru wa bidhaa tofauti, wafanyabiashara hulipiza kwa kuongeza bei ya bidhaa hizo hata zaidi ya ushuru ulioongezwa, na hivyo hali hii inatarajiwa kujirudia na kuumiza raia wengi. Wakenya walipaswa kuwasilisha maoni yao kuhusu pendekezo la KRA kupandisha ushuru huo kufikia Septemba 13. Tayari Wakenya wa ngazi mbalimbali wamekuwa wakilalamika kuhusu gharama ya juu ya maisha, wakati wengi bado wanateseka kutokana na madhara yaliyoletwa na janga la Covid-19. Baadhi ya mashirika ambayo yamekosoa hatua ya serikali kupandisha ushuru wa mafuta na bidhaa nyingine ni muungano wa watumiaji bidhaa nchini (Cofek), Muungano wa Watengenezaji Bidhaa (KAM), Muungano wa Wafanyabiashara katika Sekta ya Kibinafsi (Kepsa) na Muungano wa Vyama vya Wanyakazi (Cotu). “Matokeo itakuwa kupanda kwa bei za bidhaa za kawaida ambazo hutumiwa na watu wengi na kupanda kwa gharama ya maisha kijumla,” akasema Bi Carole Kariuki, Afisa Mkuu Mtendaji wa Kepsa baada ya kupandishwa kwa bei ya mafuta Mtoto aibwa mchana punde baada ya kuzaliwa HALI ya sintofahamu imekumba familia moja katika eneo la Machinjoni, eneobunge la Kimilili katika Kaunti ya Bungoma, baada ya mtoto wao kutoweka mara baada ya kuzaliwa katika hospitali ya Kimilili. Mtoto huyo alitoweka Jumatano mchana – hali ambayo imeacha familia hiyo na mashaka tele. Mama wa mtoto huyo, Joy Nakhumicha, alipelekwa na mumewe Joseph Sirengo hospitalini hapo kujifungua Jumanne. Baada ya kujifungua, mtoto huyo anadaiwa kukabidhiwa kwa mwanamke mwingine aliyedhaniwa kuwa mmoja wa jamaa zake. Mwanamke huyo aliyejifanya kuwa dadaye alitoweka na mtoto huyo kabla ya Bi Nakhumicha kutoka kwenye chumba cha kujifungua ambapo alikuwa amemzaa kwa njia ya upasuaji. Muuguzi aliyemsaidia Nakhumicha kujifungua alidai kuwa alimpa jamaa yake mtoto. Lakini jamaa zake walioandamana naye hospitalini walishikilia kuwa hawakuona mtoto huyo wa kiume. Bi Nakhumicha aliambia wanahabari hospitalini hapo kwamba alijifungua mtoto wa kiume aliyekuwa buheri wa afya lakini hakuweza kuwa naye kitandani kwani alikuwa akihisi maumivu makali. “Kifungua mimba wangu ni msichana na niliomba sana Mungu anipe mtoto wa pili wa kiume na alisikia maombi yangu. Nashangaa kuambiwa kwamba hapatikani,” akasema Bi Nakhumicha. Mkuu wa hospitali hiyo Bw David Shivachi alikiri kuwa mtoto huyo alitoweka katika hali ya kutatanisha. Bw Shivachi alisema hospitali tayari imeripoti kwa polisi na maafisa wa Idara ya Uchunguzi wa Uhalifu (DCI) na tayari uchunguzi unaendelea. Alisema maafisa wa uchunguzi sasa wanategemea kamera za CCTV zilizo katika majengo ya benki ya karibu na hospitali hiyo ili kutambua mwanamke aliyeiba mtoto huyo. Wasichana 330,000 walipata mimba 2020 – Ripoti MATINEJA chipukizi zaidi ya 330,000 wenye umri kati ya miaka 10-19 walipachikwa mimba 2020, wakati ambapo wanafunzi walikaa nje ya shule kwa karibu miezi 10. Ripoti ya Economic Survey 2021 iliyotolewa wiki iliyopita na iliyokusanya data ya wasichana wajawazito kupitia ziara zao za kwanza katika Kliniki za Kina mama Wajawazito (ANC), inaonyesha vijana wengi zaidi chipukizi walipachikwa mimba 2019 kuliko mwakia uliopita. Utafiti huo uliofanywa na Shirika linaloshughulikia Takwimu Nchini (KNBS) uliashiria kuwa jumla ya wasichana 396,929 walikuwa na mimba 2019. Mnamo 2020, idadi hiyo ilipungua hadi 332,208, huku wanaharakati wanaopambana kuzuia mimba za mapema wakihoji kuwa haiashirii uhalisia uliopo mashinani. Katika kipindi cha miaka mitano iliyopita, 2018 ilijitokeza kama mwaka mbaya zaidi ambapo wasichana 427,297 waligeuzwa wazazi. Tangu 2016 ambapo visa 275,633 viliripotiwa, idadi hiyo imekuwa ikiongezeka na haijawahi kupungua kamwe, hali inayoibua wasiwasi. Idadi hiyo ilipanda hadi 339,676 katika mwaka uliofuata kabla ya kufikia zaidi ya 400,000 2018 kisha 2019, ikapungua kwa 30,368. Wanaharakati wanahoji kuwa asilimia zaidi ya 30 ya visa vya mimba miongoni mwa vijana chipukizi huenda haijajumuishwa kwa sababu vijana chipukizi huogopa kwenda hospitalini kutokana na aibu na unyanyapaa. Kando na ndoa za watoto, wasichana hupachikwa mimba kupitia kujamiiana baina ya jamaa wa familia na kudhulumiwa kingono kunakowaacha na makovu kisaikolojia na kuvuruga hali ya kujidhamini nafsi. Kulingana na data kutoka kwa laini ya simu inayotumika kuwasilisha malalamishi ya kijinsia nchini, 1195, kina baba hutekeleza asilimia 37 ya visa vya kushiriki ngono na jamaa wa familia zao, hasa kwa kuwavizia wasichana nyumbani kwao. Bi Evarlyne Ketukei, mfanyakazi wa afya kwa jamii katika Kaunti ya Kajiado, anasema miongoni mwa wasichana 100 wajawazito, ni 70 pekee wanaohudhuria ANC. “Huwa wanajifungulia nyumbani na kuja hospitalini tu wakati kuna matatizo au kwa sababu ya chanjo,” anasema. Bi Emmanuel Kiprotich, anayetetea usawa wa kijinsia katika Kaunti ya Narok chini ya Shirika la Kimataifa kuhusu Vijana na Upangaji Uzazi, anasema hatua ya kufunga makanisa, yaliyokuwa vituo vya kueneza uhamasishaji, ilitatiza juhudi za kuzuia mimba za mapema. “Kila unapogeuka, utaona msichana mwenye mimba. Haikuwa hivyo 2019. Idadi hiyo ni lazima iwe juu zaidi kuliko 2020. Kwa mfano, binti wawili wa jirani yangu walio katika sekondari walitungwa mimba,” “Inahuzunisha kwamba wazazi wengi huwa hawajishughulishi kuwapeleka hospitalini kwa ukaguzi. Huwa wanawaacha kutunza mimba zao pekee yao,’ anasema. Anapendekeza haja ya kuwahamasisha wazazi kuwafunza wavulana na binti zao kuhusu ngono. Kanuni mpya kwa walimu wa nyanjani TUME ya Kuwaajiri Walimu (TSC) imetoa masharti ya ajira kwa nyadhifa 1,995 za walimu walio kwenye mpango wa mafunzo ya nyanjani. Aidha, imetangaza kuongeza muda wa mwaka mmoja zaidi kwenye kandarasi za walimu wanaoshiriki ufundishaji wa aina hiyo kwa sasa. Mkurugenzi wa TSC anayesimamia wafanyakazi, Rita Wahome, kupitia notisi iliyotumiwa wakurugenzi wote wa kimaeneo, alisema nyadhifa zilizotangazwa ni sehemu ya walimu 6,000 wanaotarajiwa kutoa huduma zao kwa shule kuanzia Januari hadi Desemba 2022. “Nyadhifa 4,005 zilizosalia zitajazwa na walimu wa nyanjani wanaohudumu kwa sasa waliosajiliwa 2021 na ambao hawakujumuishwa kwenye nyadhifa za ajira ya kudumu zilizotangazwa awali. Maelezo zaidi kuhusu nyadhifa hizo yamo kwenye tovuti ya TSC,” alisema. Wakurugenzi wa kimaeneo watahitajika kuunda orodha ya bajeti ya 2021/22 kutokana na orodha itakayotolewa kwenye mfumo huo baada ya kuthibitisha stakabadhi. TSC ilitangaza jumla ya nyadhifa 1,038 za walimu wa nyanjani kwa shule za msingi na 957 kwa shule za sekondari. Ili kuhakikisha uwazi, Bi Wahome alisema kuwa watahiniwa wote ni sharti watoke kwenye orodha iliyopo kwenye mfumo huo. Orodha hiyo pia ni sharti itolewe kwa raia wanapoiagizia kwa njia ambayo haitahatarisha mchakato wa usajili.Ili kujisajili, watahiniwa ni sharti wawe na matokeo asilia ya mtihani, majina yao pia ni sharti yawe kwenye orodha ya wanaofuzu na ni lazima wawe na stakabadhi zote husika asilia. Katika maeneo ambapo hakuna usalama, Bi Wahome alisema wakurugenzi wa TSC katika kaunti watahitajika kushirikiana na makamishna wa kaunti ili kutoa ulinzi wakati wa mahojiano. “Kumekuwa na matukio ya walimu walioalikwa kufukuzwa kutoka kwenye vituo vya mahojiano na shughuli za usajili kutatizwa,” alisema. Mkurugenzi huyo wa TSC alisema kuwa kinyume na awali, hakuna mtu atakayeruhusiwa kutia saini mkataba wa maafikiano au kupewa barua ya kumruhusu kuhudumu kama mwalimu wa nyanjani kabla ya kuthibitishwa ikiwa anafaa. Wanaotaka kujisajili wanatakiwa kufanya hivyo kufikia Septemba 27 huku wasimamizi wa kimaeneo wakihitajika kutuma orodha ya wasajiliwa iliyotolewa kwenye mfumo, katika makao makuu ya TSC kufikia Jumatatu Oktoba 18. Bodaboda kutoka Kenya wafurika Uganda kwa mafuta WAENDESHAJI bodaboda na wahudumu wa matatu katika Kaunti ya Busia wamegeukia kununua mafuta kwa bei nafuu Uganda baada ya serikali kuongeza bei ya bidhaa hiyo nchini. Wamekosoa vikali hatua hiyo wakisema imejiri wakati wanajaribu kupata afueni kutokana na athari za Covid-19.Wahudumu hao wanaoendesha shughuli zao kwenye mpaka wa Busia na Malaba, walikimbilia kupata afueni katika taifa hilo jirani kufuatia tangazo la Mamlaka ya Kawi na Petroli (EPRA) la kupandisha bei ya mafuta. Korti sasa kuamua hatima ya kesi kuhusu CBC MFUMO wa Elimu na Umilisi (CBC) umepata pigo baada ya mzazi kupitia Chama cha Mawakili nchini (LSK) kwenda kortini akitaka utekelezaji wake usitishwe. Wakiongozwa na kiongozi wa LSK Nelson Havi, mawakili hao wanaomba mahakama ifutilie mbali CBC na kuagiza kurejelewa kwa mfumo wa zamani wa 8-4-4. Katika kesi hiyo, Bw Havi anasema mfumo wa CBC haufai na umekuwa mzigo mkubwa kwa wanafunzi na wazazi. Bw Havi anaomba Jaji Mkuu ateue jopo la majaji wasiopungua watano kushughulikia kesi ya kupinga CBC. Walalamishi wanasema mfumo wa CBC hautawafaidi watoto kamwe kinyume na vile unapigiwa upatu na kuchangamkiwa na Waziri wa Elimu Prof George Magoha pamoja na washikadau wengine. Bw Havi amesema mfumo wa CBC unawakandamiza wanafunzi anaodai wanabebeshwa mzigo mzito kuliko ufahamu wao na uwezo wa akili zao kuung’amua. Kupitia wakili wake, Bi Esther Awuor Adero Ang’awa, anaomba mfumo huo usitishwe kutekelezwa mara moja kote nchini hadi kesi aliyowasilisha isikizwe na kuamuliwa. “Kesi hii inajadili maslahi ya wanafunzi , wazazi na walimu na inateka hisia za wote nchini,” asema Bw Havi katika kesi iliyo na kurasa 162. Wakili huyo ameomba mahakama iratibishe kesi kuwa ya dharura kisha itengewe siku ya hivi karibuni kusikizwa na kuamuliwa. Bw Havi anaomba agizo litolewe kuzima serikali ikiendelea kutekeleza mfumo huu wa CBC ulioanza kutekelezwa 2019 baada ya kuchukua nafasi ya uliokuwepo wa 8-4-4. Katika kesi hiyo, amemshtaki Waziri wa Elimu, Taasisi ya Kuunda Mtaala (KICD), Baraza la Mitihani (Knec), Chama cha Walimu (Knut), Bunge la Kitaifa na Waziri wa Usalama Dkt Fred Matiang’i. Wakili huyo alisema vitendo vya washtakiwa katika utekelezaji wa CBC vinakaidi haki za watoto. “Maisha ya wanafunzi yanakumbwa na hali ya suintofahamu na kizungumkuti kutokana na mfumo huu unaolemea wanafunzi,” akasema Bw Havi. Pia anaomba mfumo wa CBC usitishwe mara moja kwa vile walimu hawajaandaliwa inavyotakiwa kuutekeleza. Mawakili hao walienda kortini huku Prof Magoha akisisitiza kuwa mfumo wa CBC hautasitishwa. Akizungumza jana katika hafla ya mahafali katika Chuo Kikuu cha Embu, Prof Magoha aliwataka wanasiasa kukoma kutatiza utekelezaji wa CBC ambao sasa umefika Gredi 5. “Serikali ya Kenya ikiwa chini ya uongozi wa Rais Uhuru Kenyatta katika maarifa yake, iliamua kuanzisha CBC kwa manufaa ya watoto wetu. Lazima kila mmoja atii mfumo huo wa elimu,” akasema Prof Magoha. Waziri huyo aliwalaumu wanasiasa kujaribu kuondoa CBC huku akisema kuwa utafiti kamili ulifanywa kuhusu mfumo huo wa elimu. “Kwa nini mtu ambaye amesoma na ana maarifa anadai kuwa CBC haikupitishwa bungeni? Hati kuhusiana na CBC zilikaa kwa muda wa miezi sita kabla ya kuidhinishwa,” akaongeza Prof Magoha. Alionya wanasiasa wakome kuingilia CBC akisema wanahatarisha maisha ya watoto zaidi ya 5 milioni.“Watoto si wa vyama vyovyote vya kisiasa na wanapaswa kuachwa ili wasome. Serikali imechukua elimu kwa uzito na ndio sababu imetoa mafunzo ya CBC kwa zaidi ya walimu 228,000 na hata kuwekeza idadi kubwa ya pesa kwenye mfumo huo wa CBC,” akasema Prof Magoha. Alisema Bw Kimang’a ambaye yuko na hisa nyingi katika kampuni hiyo 625 amekuwa akiwasukuma wamuongezee mtaji wake wa hisa hadi asili mia 85.Mahakama ilifahamishwa Maina anawasukuma kwa vile baba yake marehemu Benson Kimang’a alikuwa na wake wawili na mke wa kwanza na watoto wake hawakugawiwa chochote tangu baba yao aage. “Kimang’a ameshtakiwa na nduguze wa kambo wakitaka kupata sehemu yao ya urithi katika mali ya baba yao marehemu.Sasa anatusukuma tumuongeze hisa hadi 85 ndipo apate kitu cha kuwagawia,” Waithera, Kariuki na Irungu walimweleza hakimu. Waithera alisema pesa walizotumia ni Sh26milioni na wako na rekodi ya kuonyesha jinsi zilitumika.Mahakama ilielezwa stakabadhi zote za matumizi zilifungiwa katika hoteli wakurugenzi hao walipotimuliwa kwa maagizo ya mahakama. Alisema Bw Kimang’a ambaye yuko na hisa nyingi katika kampuni hiyo 625 amekuwa akiwasukuma wamuongezee mtaji wake wa hisa hadi asili mia 85.Mahakama ilifahamishwa Maina anawasukuma kwa vile baba yake marehemu Benson Kimang’a alikuwa na wake wawili na mke wa kwanza na watoto wake hawakugawiwa chochote tangu baba yao aage. “Kimang’a ameshtakiwa na nduguze wakambo wakitaka kupata sehemu yao ya urithi katika mali ya baba yao marehemu.Sasa anatusukuma tumuongeze hisa hadi 85 ndipo apate kitu cha kuwagawia,” Waithera, Kariuki na Irungu walimweleza hakimu. Waithera alisema pesa walizotumia ni Sh26milioni na wako na rekodi ya kuonyesha jinsi zilitumika.Mahakama ilielezwa stakabadhi zote za matumizi zilifungiwa katika hoteli wakurugenzi hao walipotimuliwa kwa maagizo ya mahakama. Kesi ya ughushi wa vyeti vya elimu dhidi ya mbunge Oscar Sudi kusikizwa upesi KESI ya ughushi wa vyeti vya mitihani dhidi ya Mbunge wa Kapsaret Oscar Sudi itasikizwa bila kuahirishwa hadi ikamilishwe. Alipofika mbele ya hakimu mkuu Bw Felix Kombo wakati wa kusikizwa kwa kesi hiyo Ijumaa , Bw Sudi alielezwa agizo la Jaji Mkuu Martha Koome ni kesi zote zilizokwama kortini kwa miaka minne sasa zisikizwe kwanza na kukamilishwa. Katika mwongozo uliotolewa Jaji Koome, mahakimu wote kote nchini wameagizwa wasikize na kuamua kwa upesi kesi zote zilizowasilishwa mahakamani miaka minne iliyopita. “Jaji Koome ametuagiza tusikize na kuamua kwa upesi kesi zote zilizowasilishwa korti miaka minne iliyopita kwa lengo la kupunguza mrundiko wa kesi mahakamani,” hakimu mkuu Bw Felix Kombo alisema alipotenga Oktoba 26, 2021 siku ya kusikizwa kesi ya ughushi wa vyeti vya elimu dhidi ya Mbunge wa Kapseret Oscar Sudi. Bw Kombo alimweleza Bw Sudi kuwa Jaji Koome ameagiza kila hakimu akamilishe kesi zote zilizo na umri wa miaka minne tangu ziwasilishwe kortini.Bw Kombo alisema yuko na jukumu la kukamilisha kesi zote zilizo na umri huo miongoni mwazo hiyo inayomkabili Bw Sudi. Bw Sudi anayewakilishwa na wakili Thomas Ruto aliomba kesi iahirishwe kwa vile wakili wake alikuwa mgonjwa.Bw Kombo alikubalia ombi la Bw Sudi akisema, “ Bw Ruto amekuwa akihudhuria vikao vyote katika kesi hiyo inayomkabili Bw Sudi ambaye ni mwandani wa karibu wa Naibu wa Rais Dkt William Ruto.” Bw Sudi anayehudumu kwa kipindi cha pili katika bunge la 12 amekanusha mashtaka tisa ya kughushi vyeti vya masomo alivyokabidhi tume huru ya uchaguzi na mipaka IEBC ndipo aidhinishwe kuwania kiti hicho cha Ubunge uchaguzi mkuu wa 2013. Ameshtakiwa kughushi cheti cha kidato cha nne KCSE mnamo Januari 31 2013 akidai ni halali kilichotolewa na baraza la mitihani nchini KNEC.Shtaka lingine lasema Bw Sudi alighushi cheti cha kuhitimu kutoka shule ya Upili ya Highway Nairobi. Pia amekabiliwa na shtaka la kughushi cheti cha Diploma kutoka chuo cha usimamizi wa masuala ya biashara kutoka taasisi ya usimamizi ya KIM.Shtaka linasema alijitengenezea vyeti hivi mahala kusikojulikana nchini Kenya. Mwanasiasa huyo pia ameshtakiwa kumkabidhi afisa wa tume ya kupambana na ufisadi nchini EACC Bw Derrick Kaisha vyeti hivyo vya KCSE na Diploma ya KIM katika hoteli ya Heron Court jijini Nairobi akidai vilikuwa halali. Bw Sudi pia anakabiliwa na shtaka la kukaidi sheria za maadili kwa kumkabidhi Bw Bernard Mutali , afisa wa IEBC vyeti hivyo katika kaunti ya Uasin Gishu.Bw Sudi yuko nje kwa dhamana.Alikanusha mashtaka tisa dhidi yake. Aliyekuwa kinara wa KEMRI Dkt Davy Koech achapwa faini ya Sh19.6m ALIYEKUWA mkurugenzi wa taasisi ya kitaifa ya utafiti wa madawa (Kemri) Dkt Davy Koech ametozwa faini ya Sh19.6milioni ama atumikie kifungo cha miaka sita gerezani baada ya kupatikana na hatia ya wizi wa pesa zilizotengewa utafiti wa Malaria eneo la Nyanza miaka 15 iliyopita. Dkt Koech, ambaye wakati wa usimamizi wake Kemri ilitengeneza dawa ya kutibu ugonjwa wa ukimwi almaarufu Kemron alipona kifungo cha jela kwa sababu ya umri mkubwa. Mahakama ilisema haitamwamuru atumikie kifungo cha jela ila itatumia kifungu nambari 336 za sheria kumruhusu alipe faini hiyo kwa awamu mbili tu.Baada ya kupatikana na hatia ,Dkt Koech aliomba akubaliwe kulipa faini hiyo kwa awamu tano lakini mahakama ikamwamuru ailipe kwa awamu mbili za Sh9.8milioni kila moja. Akijitetea, Dkt Koech aliomba mahakama imwonee huruma kwa vile ni Mzee aliye na umri wa miaka 70 na akisukumwa jela ataathirika mno kiafya kwa sababu ya udhaifu wa mwili.“Naomba mahakama itilie maanani nyakati tunazoishi za ugonjwa Covid-19. Maradhi haya yameathiri hali ya uchumi na pia afya ya kila mmoja na haswa Wazee walio na umri wa miaka 60 na zaidi. Naomba mahakama iniwie radhi na kuamuru nilipe faini hii kwa awamu tano,” Dkt Koech alimweleza hakimu akijitetea. Lakini kiongozi wa mashtaka Bi Hellen Mutellah alipinga ombi la mshtakiwa akubaliwe kulipa faini hiyo kwa awamu.“Kulingana na sheria za kupambana ufisadi na hujuma za kiuchumi mshtakiwa anatakiwa kulipa faini ya Sh7.2milioni,”alisema Bi Mutellah. Bw Wakumile alisema mshtakiwa amepunguziwa makali ya adhabu hiyo kwa vile pesa alizokuwa ameiba alirudishia serikali pamoja na faida.“Hakuna mtu alifaidi na pesa hizo kwa vile mshtakiwa alizirudisha pamoja na faida, ”alisema Bw Wakumile. “Jaji Koome ametuagiza tusikize na kuamua kwa upesi kesi zote zilizowasilishwa korti miaka minne iliyopita kwa lengo la kupunguza mrundiko wa kesi mahakamani,” Hakimu Mkuu Bw Felix Kombo alisema alipotenga Oktoba 26, 2021 siku ya kusikizwa kesi ya ughushi wa vyeti vya elimu dhidi ya Mbunge wa Kapseret Oscar Sudi. Bw Kombo alimweleza Bw Sudi kuwa Jaji Koome ameagiza kila hakimu akamilishe kesi zote zilizo na umri wa miaka minne tangu ziwasilishwe kortini. Bw Kombo alisema yuko na jukumu la kukamilisha kesi zote zilizo na umri huo miongoni mwazo hiyo inayomkabili Bw Sudi.Bw Sudi anayewakilishwa na wakili Thomas Ruto aliomba kesi iahirishwe kwa vile wakili wake alikuwa mgonjwa. Bw Kombo alikubalia ombi la Bw Sudi akisema, “Bw Ruto amekuwa akihudhuria vikao vyote katika kesi hiyo inayomkabili Bw Sudi ambaye ni mwandani wa karibu wa Naibu wa Rais Dkt William Ruto.” Hakimu alimweleza Bw Sudi kwamba kesi itaendelea awe na wakili ama bila. Bw Sudi anayehudumu kwa kipindi cha pili katika bunge la 12 amekanusha mashtaka tisa ya kughushi vyeti vya masomo alivyokabidhi tume huru ya uchaguzi na mipaka IEBC ndipo aidhinishwe kuwania kiti hicho cha Ubunge uchaguzi mkuu wa 2013. Ameshtakiwa kughushi cheti cha kidato cha nne KCSE mnamo Januari 31 2013 akidai ni halali kilichotolewa na baraza la mitihani nchini KNEC. Shtaka lingine lasema Bw Sudi alighushi cheti cha kuhitimu kutoka shule ya Upili ya Highway Nairobi.Pia amekabiliwa na shtaka la kughushi cheti cha Diploma kutoka chuo cha usimamizi wa masuala ya biashara kutoka taasisi ya usimamizi ya KIM. Shtaka linasema alijitengenezea vyeti hivi mahala kusikojulikana nchini Kenya.Mwanasiasa huyo pia ameshtakiwa kumkabidhi afisa wa tume ya kupambana na ufisadi nchini EACC Bw Derrick Kaisha vyeti hivyo vya KCSE na Diploma ya KIM katika hoteli ya Heron Court jijini Nairobi akidai vilikuwa halali. Bw Sudi pia anakabiliwa na shtaka la kukaidi sheria za maadili kwa kumkabidhi Bw Bernard Mutali, afisa wa IEBC vyeti hivyo katika kaunti ya Uasin Gishu.Bw Sudi yuko nje kwa dhamana.Alikanusha mashtaka tisa dhidi yake. Serikali kugawana malipo na wauguzi wanaotumwa UK SERIKALI itapata asilimia fulani ya baadhi ya pesa watakazolipwa wauguzi wanaofanya kazi Uingereza kufuatia mkataba uliofanywa mwaka huu kati ya Rais Uhuru Kenyatta na Waziri Mkuu Boris Johnson. Mkataba huo ni tofauti na wa hapo awali ambapo wauguzi wangejisajilisha kivyao na kufanya kazi nchini Uingereza pasipo serikali kupata chochote kutokana na huduma zao.Aidha, mkataba huo ni sawa na uliofanywa kati ya Kenya na Cuba uliowezesha serikali kuwaleta nchini madaktari 100 kutoka Cuba waliolipwa kupitia serikali yao. Serikali ya Cuba na madaktari wao hupata hela kutokana na mkataba huo.Bado haijabainishwa ni kiasi kipi cha hela kitakachogawiwa wauguzi na serkali kwa kila muuguzi atakayeajiriwa Uingereza. Katibu wa Wizara ya Afya Susan Mochache amepangiwa kuongoza wajumbe wanaojumuisha maafisa wakuu katika Wizara ya Afya na Wizara ya Leba katika muda wa majuma machache yajayo kukamilisha masharti ya mkataba huo, duru zilieleza Taifa Jumapili. Taifa Jumapili ilipowasiliana na Waziri wa Afya Mutahi Kagwe na Katibu wa Wizara Mochache kuhusu suala hilo, wote waliahidi kutoa taarifa baada ya majadiliano. Sawia na mkataba kati ya Cuba na madaktari waliotumiwa serikali ya Kenya, maelezo ya kina kuhusu jinsi wauguzi hao watakavyolipwa bado hayajawekwa wazi huku Ubalozi wa Uingereza ukitangaza tu kwamba wataalam wa afya ambao hawajapata kazi watasajiliwa kufanya kazi katika Huduma ya Kitaifa ya Afya Uingereza (NHS). Wauguzi waliotuma maombi ya kazi na kusafiri Uingereza hapo awali vilevile watapata fursa ya kujisajili kupata uraia na kupokea asilimia 100 ya malipo yao. Hata hivyo, kitengo hiki kitakuwa na mkondo maalum wa kufanyia kazi Uingereza ambapo asilimia fulani ya malipo waliyoafikiana ikienda kwa serikali.Aidha, watahitajika kufanya kazi katika sekta ya afya nchini Kenya baada ya muda fulani ulioafikiwa. Wauguzi hao wanahitajika kuwa na shahada ya digrii katika taaluma ya uuguzi kutoka kwa taasisi inayotambuliwa, leseni kutoka kwa Baraza la Wauguzi, cheti halisi cha nidhamu kutoka kwa polisi na ithibati kwamba hawajawahi kuajiriwa na sekta ya umma au ya kibinafsi. Ingawa haikujumuishwa katika tangazo la Wizara ya Leba na Masuala ya Jamii, wauguzi hao wanahitajika kuwa na tajriba ya angalau miezi 18. Watahitajika pia kufanya majaribio maalum ya kupima ufahamu wao wa Kiingereza pamoja na ujuzi wa kompyuta kutoka kwa taasisi ya Uingereza kuhusu uuguzi na ukunga. Watakaoshiriki jaribio la Kiingereza ni sharti wahitimu kiwango cha chini zaidi kwa jumla cha alama saba ingawa alama 6.5 katika uandishi itakubalika pamoja na kiwango cha saba katika uandishi, kusikia na kuzungumza. Japo maelezo ya kina kati ya wahudumu wa afya, serikali ya Kenya na Uingereza hayakuwekwa bayana mara moja, ubalozi wa Uingereza ulisema kutakuwa na matokeo chanya kutokana na ushirikiano huo. kupitia usimamizi bora wa uhamiaji kama vile kiasi fulani cha pesa zinazotumwa nyumbanin na wahudumu wa afya. CBC: Onyo wazazi wasifanyie watoto kazi za ziada WAZAZI ambao watoto wao wanapata mafunzo chini ya mtaala mpya wa Umilisi na Utendaji (CBC) wametakiwa kukoma kuwasaidia watoto hao kufanya kazi za ziada wanazopewa na walimu wao. Afisa Mkuu Mtendaji wa Taasisi ya Kuandaa Mitaala Nchini (KICD) Charles Ong’ondo Ijumaa alisema badala yake alisema wazazi wanafaa kutoa kuhakikisha watoto wao wanapata vifaa vya kuwawezesha kufanya kazi hizo kivyao, bila kusaidiwa. Hii ndio ya kuwawezesha watoto hao kupata uelewa na umilisi kulingana na mahitaji ya mtaala huo mpya. “Hakuna popote katika mtaala wa CBC ambapo wazazi wanahitajika kuwafanyia watoto wao kazi za ziada walizopewa na walimu wao. Kile wanahitajika tu kufanya ni kuhakikisha wanapata vifaa na mazingira bora ya kufanyia kazi hizo wao wenyewe,” akasema Profesa Ong’ondo. Afisa huyo mkuu mtendaji alisema katika mwongozo kuhusu mtaala wa CBC, wazazi wako na jukumu la kuwasaidia tu watoto wao kufikia malengo ya mafunzo katika viwango mbalimbali. Vile vile, wanahitaji kusaidia katika kufikiwa kwa malengo masomo kulingana na mwongozo wa walimu ili kuimarisha uelewa wa watoto. Profesa Ong’ondo alitoa ufafanuzi huu baada ya baadhi ya wazazi kulalamika kwa watoto wao wanapewa kazi ngumu za ziada kufanyia nyumbani. Wazazi hao pia wanadai mahitaji ya mtaala wa CBC ni ghali kwa sababu walimu haswa wale wa shule za kibinafsi wanawalazimisha watoto kununua vitabu na vifaa vingi vya masomo. Mnamo Alhamisi mzazi mmoja alielekea mahakama kutaka utekelezaji wa mtaala wa CBC usitishwe. Corona: Kifo cha polisi chaanika mahangaiko MASAIBU ambayo wagonjwa wa Covid-19 hupitia katika kaunti za Pwani, yameanikwa wazi baada ya kifo cha afisa mkuu wa usalama wa Chuo Kikuu cha Pwani, Bw Samuel Kiponda. Imebainika kuwa, Bw Kiponda alifariki katika uwanja mdogo wa ndege wa Vipingo, alipokuwa akisubiri kusafirishwa hadi Nairobi baada ya kukosa chumba cha wagonjwa mahututi katika hospitali zote za Pwani. Alikuwa amelazwa katika Hospitali ya Rufaa ya Kaunti Kilifi kwa siku mbili akipokea matibabu, akafariki Agosti 17 na kuzikwa wikendi iliyopita. Kulingana na Bi Quinter Rimba ambaye ni mmoja wa wahudumu wa afya waliyemwuguza afisa huyo alipokuwa hospitalini, maisha yake yangeokolewa kama kungekuwa na kifaa cha kumsaidia kupumua. “Wakati mwingine huwa inabidi tu daktari afe moyo kwa juhudi zake nyingi za kuokoa maisha ya mgonjwa, na amwachie Mungu. Bw Kiponda alipigania maisha yake. Kiwango chake cha oksijeni kilikuwa sawa, lakini hakikutosha. Alikuwa amedhoofika na alihitaji mashine ya kumwongeza hewa mwilini,” akasema. Bi Rimba alieleza kuwa, walijitahidi sana kutafuta chumba cha wagonjwa mahututi katika hospitali zote walizotarajia kupata Pwani lakini hawakufua dafu. “Kaunti ya Kilifi haina ICU. Kama ingekuwepo, tungeokoa maisha. Tulihitaji tu mashine ya kumwongeza hewa wakati huo. Tatu zilizokuwepo zilikuwa zinatumiwa na wagonjwa wengine, na ya nne haiwezi kutumika kwa sababu muundo wake hauambatani na vifaa vingine vinavyohitajika kuunganishwa nayo,” akasema. Idara ya Kitaifa ya Huduma za Polisi ilifanikiwa kupata chumba cha ICU katika Hospitali ya Nairobi West iliyo Kaunti ya Nairobi, na madaktari wa Hospitali ya Kilifi wakakamilisha maandalizi yote ya kumhamisha. Ndege iliyotarajiwa kumsafirisha kutoka Kilifi hadi Nairobi ilifaa kutua katika uwanja mdogo wa ndege wa Vipingo saa tisa unusu mchana, lakini akafariki dakika 45 kabla wakati huo ufike. Alisihi jamii kufuata kanuni za kuepuka maambukizi ya virusi vya corona, akionya kuwa wengi watakuwa hatarini kufariki kwa sababu ya ukosefu wa vyumba vya kutosha vya wagonjwa mahututi. Baada ya hapo, angeanza kazi za nyumbani kama kutayarisha staftahi, kukamua ng’ombe, kuosha vyombo, kuchota maji, kuwapikia jamaa walioachwa, kwenda kulima kati ya kazi nyingine. Majukumu yake hayakuishia hapo.Tuliporudi nyumbani, mama hangepumzika. Ingawa wakati mwingine tulisaidiana naye, bado alitekeleza majukumu mengi ili kutupa muda wa kutosha kusoma na kufanya mazoezi tuliyokuwa tukipewa shuleni. Katika hali hiyo, ni wazi kuwa wanawake ni viumbe spesheli ambao kila mwanadamu anapaswa kuwaheshimu katika kila hatua ya maisha yake.Sidhani ni makosa kuwataja wanawake kuwa ‘mabalozi’ na ‘wawakilishi’ wa Mungu hapa duniani. Licha ya majukumu hayo, inasikitisha kuwa jamii mbalimbali duniani bado zinaendelea kuwabagua, kuwatenga na kuwadhulumu wanawake na kuwaona kama viumbe duni wasiofaa kupewa nafasi yoyote katika maendeleo ya jamii husika. Dhana hii ya kumdunisha mwanadamui ilishuhudiwa katika karne za 17, 18 na 19, wakati Wazungu, Waarabu na Wareno walivamia himaya mbalimbali barani Afrika kuwatafuta watumwa wa kufanya kazi katika nchi zao. Cha kusikitisha ni kuwa, ubaguzi wa wanawake ulianza nyakati hizo.Baada ya watu hao kuvamia kijiji ama vijiji husika, walikuwa wakiwabaka wanawake na kuwageuza kuwa watumwa wa ngono, kulingana na vitabu na simulizi nyingi za historia zilizopo. Baadaye, wangewateka wanaume na vijana barobaro na kuwasafirisha katika nchi zao kufanya kazi kwenye mashamba na viwanda. Wanawake ndio walioachiwa majukumu ya kuwalea wanao kama wajane. Wengi walijikaza na kuwalea watoto wao hadi utu uzima katika mazingira magumu sana. Ingawa makala haya hayalengi kuwadunisha wanaume na michango wanayotoa katika jamii, lengo lake ni kuihamasisha jamii kuwa wanawake ni viumbe wanaostahili kukwezwa ili kufikia upeo wa malengo na matamanio yao. Vivyo hivyo, ingawa si wote waadilifu na wanaostahili sifa hizi, ukweli ni kuwa asilimia kubwa ya wanawake wetu ni kama thawabu katika maisha yetu. Tusingekuwepo ikiwa si michango na malezi bora waliyotupa.Binafsi, singefikia nilipo isingekuwa ni michango muhimu ya wanawake mbalimbali kama mwalimu wangu wa chekechea. Huyo ndiye aliyeweka msingi wa kiusomi katika maisha yangu.Kwa michango hiyo, ni makosa makubwa kwa jamii kuendeleza ubaguzi dhidi ya wanawake kwa misingi ya kisiasa, kiuchumi, kidini ama kitamaduni. KINYUA BIN KING’ORI: Raia wawe macho wasichague waliowaahidi hewa WANASIASA wamejaa mashinani wakati huu, wakizunguka usiku na mchana mitaani na mazishini wakikutana na wananchi kuwaelezea nia zao kugombea nyadhifa mbalimbali katika Uchaguzi Mkuu wa 2022. Wengi wanatoa ahadi za yale wanayoazimia kutekeleza iwapo watachaguliwa, ila kinachosikitisha ni kuwa baadhi ya ahadi hizo hata haziwezi kutekelezeka. Wengi wanatoa tu ahadi hizo kwa lengo la kujivumisha mashinani na si kuboresha maisha ya wapiga kura wakipata uongozi. Wengine wanaowania nyadhifa za udiwani, ubunge, useneta na kadhalika wanatoa ahadi tu lakini hawawezi kuelezea wananchi mikakati watakayosuka kuzitekeleza wakichaguliwa. Wanaahidi mambo ambayo hawana uwezo kwayo au hayamo miongoni mwa majukumu yao kikatiba. Wananchi wanafaa kuwa makini wasije kupotoshwa na wawaniaji hao. Inafaa kila mgombezi kujieleza atakavyoweza kuinua maisha ya wapiga kura kwa kuzidisha miradi na kuboresha uchumi kwa maslahi ya umma. Kwa sasa wagombeaji wengi wanaozunguka kuomba kura hawana mawazo ya kujenga taifa wala mbinu kuwasaidia wananchi bali wanataka tu kuchaguliwa kujifaidi kwa mamlaka hayo makubwa wakilipwa pesa nyingi. Jiulize, je, ikiwa wanaelewa majukumu yao katika nyadhifa wanazotaka kugombea, kwa nini hawatuvutii kwa sera bali kulalamika na kulaumu viongozi wanaoshikilia nyadhifa hizo kwa sasa kwa kushindwa kutekeleza ahadi zao kwa nia ya kuimarisha maendeleo mashinani? Viongozi hao watarajiwa wakome porojo na uzushi wawe wajasiri kujipangia mikakati na sera kuvutia wapiga kura. Ni unafiki kwa wananchi kukubali kutumiwa na wanasiasa kwa kuwachekesha tu na kuwauzia porojo na propaganda badala ya kuthibitisha ubora wa mawazo yao kuendesha siasa kwa sera. Hata wengine, wanaingia mitaani kwa ahadi hewa na wananchi wanawasikiliza tu bila kuwauliza maswali. Hebu, niulize mgombezi wa wadhifa wa ubunge anayejipiga kifua kwa ahadi anaweza kuwaajiri vijana, kujenga masoko, kuwezesha wafanyibiashara kunufaika zaidi na hata kuwatafutia matibabu wagonjwa ikiwa atachaguliwa mbunge wa eneo fulani kijijini, anafaa kuchaguliwa bungeni 2022? Viongozi watarajiwa wanafaa kufahamu fedha zinazotengwa katika nyadhifa wanazowania. Kwa mfano huwezi kusema kile utafanikiwa kufanyia wakazi wa eneo la Voi ukichaguliwa mbunge wakati hauna habari kuhusu kiasi cha fedha kinachotengewa hazina ya kustawisha maeneobunge ujui NG-CDF na kujua ni Miradi ipi zinazofaa kutekeleza. Hakimu huyo wa zamani aliyeteuliwa kuwa Jaji mahakama kuu alisema upande wa mashtaka ulithibitisha David alikuwa miongoni mwa majambazi waliovamia makazi ya William Tett mtaa wa Karen na kumnyangánya pesa, kadi za benki na bidhaa vya thamani ya Sh157,000. DCI yachunguza kisa cha watoto kufungwa IDARA ya Upelelezi Nchini (DCI) imeanzisha uchunguzi kuhusu kisa ambapo walimu wawili waliwafunga wanafunzi watatu wa Shule ya Msingi ya Thiru, Laikipia Magharibi, mitini kama adhabu ya kuchelewa kufika shuleni. Mkurugenzi wa Shirika la Watoto Kaunti ya Laikipia Ezekiel Mwanza na mkurugenzi wa Tume ya Kuwaajiri Walimu (TSC) Irene Kadenge walikashifu kufungwa kwa wanafunzi hao wakisema ni jambo lisilothamini ubinadamu. “Inashangaza kuwa watoto wetu wanapitia katika hali hiyo shuleni. Kama shirika la watoto tunakemea kitendo hicho na lazima tuwalinde watoto wetu,” akasema Bw Mwanza. Alisisitiza kuwa shirika hilo litawalinda watoto hao watatu kisha kuwapa ushauri na nasaha na kufuatilia masomo yao . Ukitapeliwa pesa kwa simu ni heri uzisahau tu – DCI UWEZEKANO wa kurudishiwa fedha zako baada ya kutapeliwa na wahalifu kwa njia simu au mtandao, ni mfinyu, polisi wameonya. Idara ya Uchunguzi wa Uhalifu (DCI) jana ilikiri wahalifu wanaotapeli watu fedha kwa njia ya simu au mitandaoni ni vigumu kuwanasa kwani wanatumia laini na vitambulisho vya watu wengine. Idara ya DCI inayoongozwa na George Kinoti, jana ilionya Wakenya dhidi ya kulipa fedha kwa njia ya simu au mitandao kwa kampuni, mashirika au watu wanaotiliwa shaka. DCI ilisema kuwa kumekuwa na ongezeko la visa ambapo wahalifu wamekuwa wakitapeli vijana kwa njia ya simu au mtandaoni kwa ahadi ya kuwasaidia kupata ajira humu nchini na ughaibuni.Idara ya DCI pia ilionya wananchi dhidi ya kununua bidhaa mitandaoni na kukodisha magari kupitia mitandao. “Lakini watu hao wakishalipwa fedha wanatoweka na ni vigumu kuwapata,” akasema Bw Kinoti.“Baadhi ya walaghai wanatumia picha za watu maarufu katika akaunti zao za mitandao ya kijamii wanazotumia kutapeli watu,” akasema Bw Kinoti. Walaghai wamekuwa wakipigia watu simu na kuwadanganya waathiriwa kuwa ni wafanyakazi wa kampuni za simu au benki kabla ya kuwatapeli. “Watu hao wamekuwa wakipiga simu na kuwahadaa watu kwamba kuna hitilafu katika akaunti zao za benki, Mpesa au Airtel Money. Waathiriwa wanatoa taarifa muhimu ambazo zinawezesha walaghai kuwaibia fedha,” ikaonya idara ya DCI. Bw Kinoti pia amewataka Wakenya kuepuka kulipia nyumba za kupanga ambazo hawajathibitisha mmiliki wake au ploti.“Watu wasikubali kulipia nyumba za kupanga au ploti ambazo hawajaziona,” akaonya Bw Kinoti. Alikiri kuwa kusaka wahalifu hao huwa ni vigumu kwani inahitaji uchunguzi wa kina ambao huhitaji siku nyingi kukamilika. “Hii ni kwa sababu matapeli hao wanatumia laini za simu kwa kutumia majina ya watu wengine. Baada ya kutekeleza uhalifu wanatupa laini.“Vilevile, akaunti za mitandao ya kijamii huzifuta mara baada ya kutekeleza uhalifu hivyo huwa vigumu kuwanasa na kuwafikisha mahakamani,” akasema Bw Kinoti. “Mara baada ya kupoteza kipakatalishi, simu, kitambulisho cha kitaifa na stakabadhi nyinginezo za kibinafsi kama vile vyeti vya masomo au kuzaliwa au leseni ya udereva, ripoti katika kituo cha polisi. “Ni jukumu la polisi kukabiliana na visa vya uhalifu lakini kuna haja kwa wananchi kuchukua tahadhari ili kuzuia uhalifu wa aina hiyo,” akasema Bw Kinoti. Kulingana na Sheria kuhusu Uhalifu wa Mitandaoni na vifaa vya Kielektroniki iliyoidhinishwa na Rais Uhuru Kenyatta mnamo 2018, mtu anapokosa kurejesha fedha anazotumiwa kimakosa kupitia Mpesa, Airtel Money kati ya huduma nyinginezo anastahili kutozwa faini ya Sh200,000 au kifungo cha miaka miwili gerezani. Katika maombi yao washtakiwa hao walisema Kifungu cha Katiba nambari 276 na sheria nambari 386 na 387 ya sheria za uhalifu sita hao zimeipa mahakama kuu uwezo kuamua ikiwa kesi ya mauaji itaendelea ama uchunguzi utafanywa kwanza kubaini kilichosababisha mmoja kuaga. Katika ushahidi aliowasilisha mbele ya Majaji Ogembo na Korir, Bw Omari alisema wahasiriwa waliruka kutoka kwa gari la polisi na kuanguka na kufa papo hapo.“Sheria imetoa mwelekeo wa kufuatwa kesi kama hii inapotokea na kamwe haisemi washukiwa washtakiwe kwa mauaji mbali hakimu apokee ushahidi ndipo abaini ikiwa mashtaka ya mauaji yatafunguliwa au la,” Bw Omari. Maombi hayo yalipingwa vikali na kiongozi wa mashtaka Bi Jacinta Nyamosi na rais wa chama cha wanasheria nchini LSK Bw Nelson Havi waliosema ombi hilo la sita hao ni mbinu ya kuchelewesha haki ikitendeka.Jaji Ogembo alikubaliana na Bi Nyamosi na Bw Havi na kuamuru washtakiwa wajibu mashtaka ya mauaji. Wakenya wamiminika UG kununua mafuta MAMIA ya madereva katika miji ya Busia na Malaba wamekuwa wakivuka mpaka hadi Uganda kununua mafuta ya magari na pikipiki zao kwa bei nafuu huku malalamishi yakiendelea kufuatia kupanda kwa bei nchini Kenya. Bei ya petroli nchini Uganda ni Sh110 na dizeli inauzwa kwa Sh102 kwa lita ikilinganishwa na Sh137 na Sh120 mtawalia nchini Kenya. Wengi wa wanaovuka mpaka kununua mafuta Uganda ni waendeshaji wa pikipiki ambao hawakaguliwi vikali kwenye mpaka. Mwenyekiti wa chama cha wanabodaboda Kaunti ya Busia Erick Makokha alisema wanachama 10,000 wataendelea kununua mafuta Uganda na kunyima Kenya ushuru unaohusishwa na kupanda kwa bei za bidhaa hiyo. “Sisi ni miongoni mwa watu wanaofanya biashara ya mafuta katika nchi. Lakini hatuwezi kuendelea kuteseka katika nchi yetu wakati tunaweza kupata suluhisho katika nchi jirani. Tutakuwa tukinunua mafuta Uganda na kurudi Kenya kwa biashara,” alisema Bw Makokha. Bw Mohammed Kizito, mhudumu wa kituo cha petroli cha Mukwano mjini Busia, Uganda, alithibitisha kuwa wanauzia Wakenya mafuta kwa wingi. “Katika siku ya kawaida, tulikuwa tukiuza lita 450 lakini tangu mafuta yapande bei Kenya, tunauza mafuta yote kwa siku,” alisema. Kupanda kwa bei ya mafuta pia kumefanya magari ya uchukuzi wa umma kuongeza nauli.Safari iliyokuwa ikitozwa Sh100 sasa inagharimu Sh150. “Abiria wanafikiri kwamba tunawanyanyasa kwa kuwataka walipe pesa zaidi ya walizokuwa wakilipa. Lakini hii ni kwa sababu ya gharama ya mafuta,” akasema Bw Patrick Mombo, dereva wa matatu inayohudumu kwenye barabara ya Busia-Mumias-Kakamega. Wakati huo huo wazee katika Kaunti ya Tana River wanawataka Naibu Rais William Ruto na kiongozi wa ODM Raila Odinga washinikize wabunge katika kambi zao kubatilisha ongezeko la bei ya mafuta. Wakizungumza kwenye mkutano mjini Minjila, wazee hao walisema kuwa wawili hao wana uungwaji mkono wa kutosha bungeni. Hivyo basi walikuwa katika nafasi nzuri kuwaamuru wabunge hao kupinga mabadiliko hayo. “Hawana maana ya kutetea maslahi ya raia wa kawaida katika kampeni ilhali wasipopata nyadhifa hizo watbadilika na kufanya kinyume. Wakati ni sasa kujua ni nani mwenzetu na yupi hasidi,” alisema David Magasani. Mzee huyo alisema wakati Dkt Ruto na Bw Odinga wanamudu maisha kutokana na pesa za walipa kodi, mkulima wa kawaida hukosa mlo kwa siku kadhaa. “Huo ni ubinafsi na hakuna ubinadamu kwa wote wawili. Wana uwezo wa kubadilisha hali tuliyopo sasa. Wakishindwa, wasije kuzungumza nasi kuhusu maazimio yao ya mbinu mbadala za kutuinua kiuchumi. Hayatakuwa na maana kwetu,” akasema. Amani: Kalonzo kutuzwa leo Dubai KIONGOZI wa Wiper Kalonzo Musyoka leo Jumatatu atakuwa miongoni mwa watu watakaopokezwa tuzo mbali mbali Dubai kutokana na ufanisi wao katika nyanja mbalimbali za maisha. Bw Musyoka ambaye aliwasili Dubai jana Jumapili, atatuzwa kutokana na juhudi zake katika kurejesha amani nchini Sudan Kusini, Jamhuri ya Kidemokrasia ya Congo (DRC) na Somalia; kando na ukuzaji demokrasia kwa ujumla. Atapokezwa tuzo ya ‘The Icon of Democracy Award 2021’ ambayo pia inatambua juhudi za Makamu huyo wa Rais wa zamani katika kubuniwa kwa Serikali ya Muungano Mkuu nchini Kenya mnamo 2008. Kando na masuala ya uongozi, amani na demokrasia tuzo hiyo kwa jina ‘Voice Achievers Award for 2021’ inayodhaminiwa na jarida la The Voice News Magazine pia hutuza wafanyabiashara ambao huleta mabadiliko bora katika jamii au nchi au maeneo wanakohudumu. “Pia huwa tunahimiza maendeleo ya kijamii na nchi kwa ujumla. Tunaamini kuwa washindi wa mwaka huu, sawa na mwaka uliopita, watatimiza malengo ya tuzo hii,’’ akasema Pasta Elvis Iruth, ambaye ni mchapishaji wa The Voice News Magazine yenye makao yake nchini Uholanzi. Njaa: Serikali kuanza kusambaza mlo, maji SERIKALI kuu itaanza kuwapa msaada wa chakula na maji wanaoathiriwa na njaa kuanzia wiki ijayo, ili kuokoa maisha baada ya Rais Uhuru Kenyatta kutaja baa la njaa kuwa janga. Kulingana na Naibu Waziri wa Ugatuzi na Maeneo Kame, Bw Gideon Mung’aro, serikali itawasaidia waathiriwa wote wa baa la njaa. Akiwajibu viongozi wa Pwani kwenye mkutano wa kisiasa katika ukumbi wa Wild Waters huko Mombasa waliolalamika kuhusu baa la njaa linaloendelea kuathiri sehemu hiyo, Bw Mungaro alisema waathiriwa pia wanaendelea kupewa pesa. “Tunataka kuwahakikishia ya kwamba tuko na mikakati kabambe kuna wale wanatumiwa pesa kwa njia ya simu lakini kama vile Rais Kenyatta alivyotangaza juzi kuhusu mambo ya njaa, kuanzia wiki ijayo mtaona tukianza kupeana vyakula vya msaada na maji kwa walioathirika ili wasife njaa,” alisema Bw Mung’aro. Alisema baadhi ya mawaziri akiwemo Bw Eugene Wamalwa, manaibu wao na maafisa wengine serikalini wataanza kuzunguka sehemu mbali mbali nchini kuhakikisha Wakenya wanapewa vyakula na maji ili wasife njaa. “Mbali na kupeana vyakula na maji serikali inaweka mikakati zaidi kuhimili sehemu kame. NDMA itaanza kupeana vyakula na maji sehemu za Kilifi, Kwale, Tana River,” alisema. Hata hivyo, Bw Mung’aro aliwataka viongozi wa pwani kuweka mikakati ya kuhakikisha uwepo wa chakula kukabiliana na swala la ukame. “Magavana wa kaunti za Pwani tuweke usalama wa chakula kwa watu wetu. Ajenda yetu haitakuwa kugawanya chakula kwa watu wetu kila mara, tuangalie kaunti zetu za pwani zinaweka mikakati gani kuhakikisha watu wetu wanazalisha vyakula,” alisema. Haya yanajiri baada ya viongozi wa Pwani kulalamika kuhusu baa la njaa linaloendelea kuwaathiri wakazi wa ukanda huo. Mwenzake wa Ganze Teddy Mwambire aliisihi serikali kuu kuweka mikakati ya kudumu kukabiliana na janga hilo ambalo limeathiri wakazi wengi “Swala la baa la njaa limekithiri, ni wakati mwafaka kwa serikali kuweka mikakati ya kudumu kukabiliana na swala hili. Wahanga wapewe chakula na maji lakini tunataka suluhu,” alisema. Kulingana na Halmashauri ya Kitaifa ya Kukabiliana na (NDMA) zaidi ya watu laki 400,000 eneo la Pwani wanahitaji chakula.Kilifi, Kwale, Tana River na Lamu zilitajwa kuwa miongoni mwa kaunti 23 hatari nchini zinazokabiliwa na baa la njaa. Kulingana na NDMA takriban watu 2.1 milioni wanakabiliwa na baa la njaawakihitaji vyakula vya dharura.Kaunti zengine zinazokodolea macho njaa ni pamoja na Baringo, Kajiado, Kwale, Laikipia, Lamu, Makueni, Meru, Taita Taveta, Tharaka Nithi na Pokot Magharibi. Wachungaji kutoka Thika Mashariki watakasa eneo la mauti VIONGOZI wa makanisa manane na waumini walikongamana kwenye eneo la mauti katika kijiji cha Gatuanyaga, Kaunti ya Kiambu, na kufanya maombi yaliyochukua muda wa saa tatu. Mwezi mmoja uliopita, watu kadha waliuawa kinyama katika eneo hilo. Na ndiyo sababu ya wachungaji hao kufika hapo Jumapili kwa utakaso na maombi ili kufukuza pepo wachafu. Wakiongozwa na Askofu mkuu wa kipentekosti mjini Thika, Bw Kennedy Mbatia, wachungaji hao walilaani unyama huo ambapo watu wasio na hatia waliuawa kiholela na baadaye miili yao ikatupwa katika msitu mmoja eneo la Gatuanyaga, Thika Mashariki. “Sisi kama wachungaji tumefika hapa tukiamini watu wale waliohusika na kitendo hicho watapata hukumu kutoka kwa Mwenyezi Mungu. Kwa hivyo bado hawajaepuka kichapo cha Mungu,” alifafanua Askofu Mbatia. Alisema katika eneo hilo la Thika Mashariki, wachungaji wamekubaliana ya kwamba viongozi wa kisiasa watakaofika kanisani hawatapewa nafasi kusimama mbele ya madhabahu kupiga siasa walizozitaja ni za chuki. “Hata hivyo, viongozi hao watapewa nafasi kuzungumza nje ya makanisa ili kuongea na wananchi,” alifafanua Askofu huyo. Aliwashauri viongozi popote walipo wawe na unyenyekevu wanapohutubia wananchi kwa sababu “sote tunatarajia kuwa na uchaguzi wa amani ifikapo mwaka ujao wa 2022.” Waliiomba serikali kuwa macho ili kuzuia viongozi wanaeneza chuki na uhasama hasa wakitaka amani irejeshwe kabisa eneo la Laikipia. Wenye ardhi inayohusishwa na Ruto Laikipia hawajulikani ARDHI ya ADC Mutara, Kaunti ya Laikipia ambayo imehusihwa na Naibu Rais William Ruto, imekodishwa kwa watu kadhaa baadhi ambao majina yao ni siri kubwa. Kulingana meneja mmoja wa shamba hilo kubwa, Benard Maranga, ADC, ambalo ni shirika la serikali linamiliki ardhi hiyo lakini imekodisha sehemu kwa watu wanaoendesha shughuli tofauti. “ADC imekodisha sehemu ya ardhi kwa watu ambao wanashiriki kilimo. Sehemu iliyobaki inasimamiwa na ADC,” alifichua Maranga. Taifa Leo ilibaini kuwa baadhi ya wanaomiliki ardhi iliyo ndani ya shamba la ADC Mutara ni Bw Musa Haji na Mark Powsy, Mkenya mwenye asili ya Uingereza. Wawili hao wanashiriki kwa kufuga mifugo na kupanda mimea. Majina ya wamiliki wengine hayajulikani na juhudi za kupata majina yao hazikufua dafu. Sehemu kubwa ya ardhi ina ng’ombe aina ya Boran ambao mfanyakazi mmoja alikadiria kuwa zaidi ya ekari 6,000. Kuna sehemu iliyo na shamba kubwa la mahindi linaloonekana kutoka barabara ya Nanyuki-Rumuruti. Wafanyakazi waliohojiwa walisema wamiliki wa sehemu iliyokodishwa hawajulikani na wamesalia kuwa siri. “Ninajua baadhi ya watu wamekodisha sehemu ya ardhi, lakini sijui majina yao. Ni wasimamizi wa ADC na serikali wanaojua wanaomiliki ardhi hiyo. Hata hivyo, nawajua wawili,” mfanyakazi mmoja aliyeomba tusitaje jina alisema. Katika uamuzi aliotoa jana Jaji Lessit alisema kuna ushahidi wa kutosha kuwezesha mahakama kuwaagiza watano hao kujitetea.“Baada ya kuchambua ushahidi wote uliowasilishwa na upande wa mashtaka hii mahakama imefikia uamuzi kila mmoja wenu yuko na kesi ya kujibu katika mauaji ya kimani , Mwenda na Muiruri,” Jaji Lessit alisema. Kesi hiyo iliongozwa na wakili wa Serikali Bw Nicholas Mutuku.Leliman , Morogo, Mwangi , Wanjiku na Ngugi wanakabiliwa na mashtaka ya kuwaua Kimani , Mwenda na Muiruri usiku wa Juni 23/24, 2016 katika eneo la Soweto Mlolongo kaunti ya Machakos. Maiti za watatu hao zilipatikana zimetupwa katika mto Athi River eneo la Donyo Sabuk kaunti ya Machakos baada ya wiki moja.Walikuwa wameripotiwa wamepotea.Watatu hao walitekwa nyara wakitoka katika mahakama ya Mavoko ambapo Mwenda alikuwa ameshtakiwa kwa kupatikana na bangi na kuwabeba abiria zaidi kwa pikipiki yake. Mwenda alikuwa amemripoti Lelimani kwa mamlaka huru ya kusimamia idara ya polisi (IPOA) na alikuwa anachunguzwa.Kila mmoja wa washtakiwa hao, alieleza mahakama ataapishwa na kutoa ushahidi akiwa upande wa mashtaka. Mashahidi 21 wataitwa na washtakiwa hao.Miongoni mwa mashahidi watakaofika kortini ni pamoja na maafisa wakuu wanaosimamia vituo vya Polisi vya Makindu na Mlolongo. Jaji huyo aliyeteuliwa kuwa Jaji wa mahakama ya rufaa kisha akapewa idhini na Jaji Mkuu Martha Koome asikize na kukamilisha kesi hiyo ya mauaji kabla ya kuanza majukumu yake mapya katika mahakamka hii ya pili kwa ukuu nchini. OCPD apumzishwa kwa heshima zote AFISA Mkuu wa Polisi (OCPD) wa Lamu ya Kati, Bw Samuel Nyawa Murinzi, ambaye alifariki juma lililopita, alizikwa Jumamosi katika Kaunti ya Kwale. Bw Murinzi alifariki akiwa na umri wa miaka 50 mnamo Septemba 12 katika hospitali kuu ya Pwani akipokea matibabu. Viongozi wa kidini na wazee wa Lamu pia walihudhuria mazishi hayo yaliyofanywa kulingana na taratibu na heshima za mwisho kwa maafisa wa kikosi cha Polisi. Akihutubia waombolezaji kwenye mazishi hayo, Mwenyekiti wa Muungano wa Viongozi wa Kidini Pwani (CICC) ambaye pia ni mmoja wa wazee wa Lamu, Mohamed Abdulkadir, alimtaja Bw Murinzi kuwa afisa aliyetangamana vyema na jamii ya Lamu. Alisema kwamba mwanafunzi huyo mnamo Jumamosi alikuwa ameabiri matatu ya kutoka Mwea kuelekea Thika huku akishuka kwenye steji ya Blue Post mjini Thika. Kutoka hapo alipanda matatu ya kutoka Thika kuelekea Kandara ikipitia Kangari. Lakini kwa ghafla alipofika Kandara alishuka bila mizigo yake. “Ilinibidi nirudi hadi kituo cha magari ili kujua hasa ni nani pengine alikuwa na mizigo yangu. Bahati nzuri niliona ya kwamba mizigo yangu yote ilirejeshwa,” alijitetea mwanafunzi huyo Ian John Gitau. Mwanafunzi huyo alitaja tukio hilo kama muujiza kwake kwa sababu “wananchi wengi wana njaa ya pesa.” Mwanafunzi huyo alisema Mungu ni mkubwa kwa sababu ameonyesha hali ya uvumilivu kwa upande wa dereva huyo. Dereva alisema tangu utotoni hajakuwa na tamaa kwa kile sio chake. “Mimi tangu utotoni Mwangi sijakula kitu ya mtu yeyote na wakati mwingi hujishughulisha na mambo yangu mwenyewe. Bi Lucy Wanjiru ambaye ni mama yake mwanafunzi huyo alisema dereva huyo ni muhimu akapewe tuzo na serikali kwa tukio hilo kwa kuonyesha uzalendo. kulingana na wale walioshudia tukio hilo, walimtaja dereva huyo kama mtu mwenye uwazi na uwajibikaji. Jambo hilo limeacha watu wakiendelea kupiga gumzo wakisema kama ingekuwa ni wao hawangetangaza mali hiyo ya mwenyewe bali wangechukua. Bi Wanjiru aliitaka serikali ifanye juhudi kuona ya kwamba anapokea tuzo zinazopewa watu waliotambulika. Bi Wanjiru alisema wasafiri na wafanyakazi wa sekta ya uchukuzi popote walipo waendelee kuiga mfano wa Bw Kimani ambaye alionyesha umaarufu wake kwa kujali maslahi ya mwanafunzi huyo. Maafisa wa watoto wa kujitolea mitaani wakishirikiana na wenzao wa afya ya jamii walisema mshukiwa alimwambukiza mtoto huyo maradhi hatari. “Awali, mshukiwa alikuwa akimfanyia hivyo mtoto huyo mara kadhaa akimpa Sh200 na kumshawishi asieleze yeyote. Lakini siku zake arobaini zilitimia leo mshukiwa asijue alikuwa amewekewa mtego na maafisa wa watoto, polisi na vijana wa mtaa huo. Alichomolewa akiwa chini ya kitanda nyumbani kwa mpango wake wa kando,” Bi Victoria Wangui, 30, akasema. “Serikali itamchukua mtoto imlee na kumtunza akiwa katika makao ya watoto kwa sababu mamake ana ulemavu wa akili na sheria haimkubalii kukaa na mtoto huyo aliye kitinda mimba katika familia ya watoto watano. Isitoshe, mama huyo hafanyi kazi ila hutegemea kusaidiwa na majirani na jamii miongoni mwa wengine,” Bw Were akanena. Wakenya ‘wasukuma’ juu bei ya mafuta TZ MADEREVA kutoka Kenya ambao wamekuwa wakikimbia nchini Tanzania kununua mafuta, walishtuka baada ya vituo vya kuuza petroli katika nchi hiyo kuongeza bei kutokana na kuongezeka kwa mahitaji. Vituo vya kuuza petroli mjini Sirare vimeongeza bei hadi Sh137.15 kutoka Sh98.30 baada ya madereva kutoka Kenya kufurika huko kununua mafuta kwa bei nafuu. Mnamo Septemba 15, serikali ya Kenya, kupitia Mamlaka ya Kudhibiti Kawi na Petroli (Epra), iliongeza bei za mafuta kwa Sh7.58 hadi Sh136.30 kwa lita, jambo lililofanya baadhi ya madereva nchini kuandamana. Madereva kutoka kaunti za Kisii, Homa Bay na Migori wamekuwa wakivuka mpaka hadi Tanzania kununua mafuta kabla ya wauzaji katika nchi hiyo jirani kuongeza bei. Awali, bei ya petroli aina ya Supa ilikuwa kati ya Sh95 na Sh97, dizeli iliuzwa kwa Sh91.15 na bei ya mafuta taa ilikuwa Sh88.35 mjini Sirare kabla ya wamiliki wa vituo hivyo kuyapandisha ili kutoshana na bei ya Kenya. Uchunguzi wa Taifa Leo Jumatatu ulifichua kwamba bei ya petroli aina ya supa iliongezeka hadi kati ya Sh137.30 na Sh138.00 katika miji ya Sirare na Tarime. Hii imefanya madereva kutoka Kenya kutovuka mpaka kununua bidhaa hiyo. Mwenyekiti wa chama cha wanabodaboda mjini Isebania, Bw Peter Chacha alithibitisha kwamba vituo vya kuuzia mafuta vilipandisha bei makusudi kwa sababu ya kufurika kwa Wakenya huko. “Kuongezeka kwa madereva kutoka Kenya kumesababisha haya. Waliongeza bei ili wapate faida kubwa,” Bw Chacha alisema kwa njia ya simu. Wabunge lawamani kwa hali mbovu ya uchumi WATAALAMU wa uchumi wamesema wabunge wamekuwa sehemu ya matatizo ya kiuchumi yanayokumba Kenya kwa sasa. Kulingana na mtaalamu wa uchumi, Kwame Owino, serikali ya Jubilee ilisaidiwa pakubwa na wabunge katika kutumbukiza Kenya katika lindi la madeni. “Pia ni wazi kuwa baadhi ya maafisa wa serikali walificha ukweli kuhusu hali ilivyokuwa, ama walichochea ukopaji bila kujali hatari waliyokuwa wakiweka taifa. Jubilee na Bunge walikuwa wameweka taifa katika mkondo wa kuzama kufikia mwisho wa kipindi cha kwanza cha utawala wake. Inawezekana kuwa rahisi kulaumu handisheki na BBI lakini ukweli uko wazi,” akasema Bw Owino. Kulingana na Mkurugenzi Mkuu wa shirika la International Center for Policy and Conflict, Ndung’u Wainaina, wabunge hawawezi kujinasua kutokana na lawama kuhusu matatizo ya kiuchumi nchini. “Katiba ya Kenya (2010) iliwapa wabunge mamlaka ya kuamua viwango vya ushuru, kuidhinisha bajeti na matumizi, kuweka sheria za ukopaji madeni ya kitaifa na kusimamia matumizi ya pesa zilizokusanywa kutokana na ushuru,” akasema Bw Wainaina. Serikali yatangaza vita na watengenezaji pombe haramu Mlima Kenya KUNA haja ya kukabiliana na unywaji wa pombe na dawa za kulevya ili kuokoa kizazi kijacho, amesema katibu katika Wizara ya Usalama na Maswala ya Ndani Dkt Karanja Kibicho. Amesema pombe haramu na bangi imeathiri vijana wengi nchini na serikali inafanya juhudi kupambana na wapikaji pombe haramu. “Tangu tuanze kupambana na pombe haramu mwaka wa 2015, vijana wapatao 30,000 wameangamia na hata kufariki kutokana na pombe haramu. Kwa hivyo, serikali haitaketi kitako kuona vijana zaidi wakifa ovyo ovyo,” alisema Dkt Kibicho. Alisema serikali imeanza kampeni kali ya kupambana na upikaji wa pombe na uuzaji wa dawa za kulevya. Mpango huo utaendeshwa katika eneo lote la Mlima Kenya ambako unywaji wa pombe umeathiri vijana wengi. Alisema kwa muda wa miaka sita tangu wazindue mpango wa kuangamiza pombe haramu wamemwaga pombe ya chang’aa na kangara kiasi cha lita trilioni moja. “Kazi ambayo imefanywa na walinda usalama inastahili kupongezwa kwa vile wamepunguza kwa kiasi kikubwa upikaji wa pombe,” alifafanua katibu huyo. Aliyasema hayo mjini Thika aliposhuhudia pombe haramu, dawa za kulevya, na mashine za kamari zikichomwa hadharani. “Nipelekeni mahakamani mtanipata huko. Ninataka kuwahakikishia kuwa niko tayari kwa mapambano. Nitatetea mtaala huu kwa nguvu zangu zote,” akasema Prof Magoha kwenye hafla ya kuwatuza wanafunzi walioibuka bora nchini katika mashindano ya insha, Kaunti ya Kilifi. Wakati huo huo chama cha wazazi nchini kiliwashtumu wanaopinga mtaala huo. Wazazi hao wanasema watashirikiana na taasisi za elimu nchini kuhakikisha CBC inafaulu. “Sisi ndio wawakilishi wa zaidi ya wazazi milioni 10 nchini ambao wamewapeleka watoto wao kusomea shule za umma na hatujaongea wala kuishtaki serikali mahakamani. Tutajiungia na kesi hiyo kuelezea msimamo wetu katika swala la mtaala wa CBC,” alisema Bw Nicholas Maiyo mwenyekiti wa Chama cha wazazi nchini. Vyombo vya habari vyatakiwa kuangazia habari za kilimo cha bayoteknolojia VYOMBO vya habari nchini vimetakiwa kuwekeza zaidi katika uandishi wa habari na makala kuhusu bayoteknolojia ili kutimiza azma ya utoshelevu wa chakula nchini. Wakihutubu katika kongamano la ukuzaji wa vyakula kibayoteknolojia katika hoteli ya Nairobi Sports Club, wadau mbalimbali walisisitiz akuhusu haja ya wanahabari kuongeza juhudi katika uandishi wa mbinu za kilimo zinazotegemea bayoteknolojia. Katika malengo yao wanasayansi wa mimea na wanahabari walijadili kuhusu mwongozo wa kinachopaswa kuripotiwa katika masuala ya kilimo. Akichangia kupitia Zoom kutoka Nigeria, Diran Onifade, alisema kuwa wanahabari wanaporipoti masuala ya sayansi na ya bioteknolojia, wanapaswa kuhakikisha kuwa ukweli wa sayansi umekadiriwa. Mhariri huyo wa masuala ya bayoteknolojia aliongeza kuwa ni hulka ya wanahabari kupata pande zote za ripoti kabla hawajaandika lakini kwa masuala ya sayansi na bayoteknolojia usawa huu wa pande zote ni vigumu kufikia. “Unapojaribu kuhakikisha kuwa ripoti yako ina pande zote, unawashirikisha watu ambao si wataalamu ama wanasayansi. Kuwashirikisha watu ambao hawana ujuzi katika nyanja hizi ni kujenga uhakiki usio na msingi,” akaeleza Bw Onifade. Kulingana naye, cha msingi sana kwa mwanahabari anayeripoti kuhusu masuala ya bioteknolojia na sayansi ni kuripoti mambo yaliyoidhinishwa. Walisema hiyo itahakikisha hujaegemea upande mmoja katika utafiti wako wa kuripoti. “Vile vile, wanahabari wanapaswa kueneza ujumbe waliokusanya kwa umma. Hata hivyo, ujumbe huu lazima uwe wenye lugha nyepesi na misamiati yakueleweka na mamia ya watu.” Meneja wa mradi wa Jukwaa Wazi la Ukulima unaotumia Bayoteknolojia (OFAB), Vitumbiko Chinoko, alisema kuwa OFAB huwa kama daraja kati ya sayansi na wanaounda sera na watu kwa ujumla. Malengo ya OFAB ni kuhakikisha kuwa kuna ushirikiano bora na ukulima wa bioteknolojia na washika dau mbalimbali. Isitoshe, Bw Chinoko alishabikia kuwa kuna baadhi ya mafunzo ambayo wamejifunza kama shirika kwa kuangazia mazungumzo yanaoibuka katika mada ya ukulima unaotumia bioteknolojia. Bei ya mafuta: Kioni asisitiza wabunge ndio wa kulaumiwa MBUNGE wa Ndaragwa Jeremiah Kioni amesema wabunge ndio wenye suluhu ya ongezeko la mara kwa mara la bei ya mafuta ya petroli nchini. Bw Kioni amesema wanapaswa kuibuka na sheria itakayozuia mfumuko wa bei ya bidhaa hiyo ambayo ongezeko lake husababisha gharama ya maisha kupanda. Kulingana na mbunge huyu, mwaka wa 2018 bunge ndilo lilipitisha mswada wa fedha unaoiruhusu Mamlaka ya Kusimamia Sekta ya Kawi Nchini (Epra) kuwa ikitathmini bei ya mafuta ya petroli tarehe 13 na 14 kila mwezi. “Sisi wabunge ndio tulipitisha sheria hiyo, ambayo inaruhusu Epra kuongeza au kupunguza bei ya petroli. Tuwache kulaumiana kwa msingi wa siasa potovu,” Bw Kioni akasema, akionya kwamba bei itaendelea kuwa ghali hivi karibuni. “Tarehe 13 na 14 kila mwezi, bei ya mafuta ya petroli nchini lazima itathmniwe, kulingana na msukumo wa bei ya uzalishaji,” akasema. Akizungumza katika mahojiano na runinga ya Inooro, inayopeperusha matangazo yake kwa lugha ya Kikuyu, Kioni alisema wabunge wanapaswa kuibuka na mswada wa kubadilisha sheria ya mafuta. “Tukishaujadili na kupitisha, Rais atatia saini,” akasema, akielezea kushangazwa kwake na baadhi ya wabunge aliosema “wanajifanya kulia machozi ya mamba na raia ilhali wao ndio kiini cha mfumuko wa bei”. Juma lililopita, Mamlaka ya Kusimamia Sekta za Kawi na Mafuta (Epra) ilitangaza ongezeko la Sh7.58 kwa petroli, mafuta ya dizeli na ya taa yakipanda kwa Sh7.94 na Sh12.97 mtawalia. WAKURUGENZI wa makampuni yanayouza bidhaa za vyakula wameeleza korti jinsi stakabadhi za makampuni yao zilivyotumika kuwasilisha kesi ya Sh79million katika mahakama kuu Kisumu katika kashfa ya sukari. Na wakati huo huo wamiliki wa biashara katika miji ya Thika, Kerugoya na Karatina walimweleza hakimu mkuu Roseline Onganyo nakala za maombi ya kuuziwa sukari na bidhaa nyinginezo (LPOs) na kampuni ya United Millers Limited (UML) zilitumika kama ushahidi katika kesi waliyoshtakiwa wakurugenzi wa kampuni ya B N Kotecha & Sons Limited na wakurugenzi wa UML. Wakitoa ushahidi wamiliki wa biashara hizo Bi Mercy Githitu , Bi Susan Njeri Munene na Bi Ruth Wambui walisimulia jinsi meneja wa mauzo wa kampuni ya UML Henry Munywoki Kavita alivyotembelea maduka yao katika miji ya Thika , Kerugoya na Karatina na kupewa oda (LPO) ya kuwauzia sukari maelfu ya magunia. Bi Munene , mmiliki wa kampuni ya Kabui iliyoko mjini Kerugoya alimwagiza Bw Kavita kampuni ya UML imuuzie magunia 5,000 ya sukari, makatoni 2,000 ya sabuni na bandoo 2,000 za unga wa ngano. Mercy Githitu (kushoto)…Picha/RICHARD MUNGUTI Bi Wambui ambaye kampuni yao ni Wama General Merchants, alieleza mahakama alimwagiza Bw Kavita kampuni ya UML imwuzie magunia 8,000 ya sukari na bidhaa nyinginezo. Bi Wambui alisema anasimamia kampuni hiyo pamoja na mumewe Charles Macharia Wanjau.Wameaona sasa kwa muda wa miaka 25.Bi Wambui alisema alijulishwa na maafisa wa polisi kwamba LPO ya magunia 8,000 ya sukari ilikuwa inatumika katika kesi iliyowasilishwa katika mahakama ya kuu ya Kisumu. Mashahidi hao watatu walisema hawakuuziwa sukari na UML na wameshangaa nakala za LPO zao zilitumika kama ushahidi kortini.Lakini walieleza korti walipoiuliza UML sababu ya kutowauzia sukari walifahamishwa kulikuwa na matatizo ya kupata sukari kutoka kwa kampuni iliyokuwa inaiuzia. Bi Wambui na Bi Munene walieleza mahakama Bw Kavita aliwaeleza kampuni yao ya UML iliteuliwa na kampuni nyingine B N Kotecha & Sons Ltd kuwa ikiiuzia sukari katika eneo la Mlima Kenya. Akitoa ushahidi Bw Kotecha alisimulia jinsi alifanya mkataba na Sunil kuwa akiuzia kampuni yao ya UML sukari.Kuzindua biashara baina yao Sunil alimwagiza Kotecha auzie UML magunia 25,000 ya sukari kwa bei ya Sh76,250,000. Baadaye akapewa oda ya kuuzia UML magunia 35,000 kwa bei ya Sh101,500,000.Pesa hizo Sh 176,750,000 ziliwekwa katika akaunti ya B N Kotecha katika benki ya KCB. Lakini Bw Kotecha alimweleza Bi Onganyo kwamba makampuni ya Nzoia na Muhoroni alipokuwa akinunua sukari yalikumbwa na matatizo ya utengenezaji sukari. Baadaye UML iliwasilisha kesi nyingine ikiomba ilipwe Sh79,000,000 na Kotecha.Uchunguzi uliofanywa na kampuni ya ukaguzi wa hesabu ya KMPG iligudua UML ilikuwa imetegemea LPOs feki kudai malipo hayo. Washtakiwa hao walikanusha mashtaka saba ya kula njama za kulaghai , kughushi LPOs na kutumia LPOs kudai malipo kutoka kwa Kotecha.Washtakiwa wako nje kwa dhamana ya pesa tasilimu Sh500,000 kila mmoja. Itumbi yuko na kesi ya kujibu katika dai kulikuwa na njama kumuua naibu wa Rais William Ruto ALIYEKUWA mkurugenzi wa masuala ya dijitali katika Ikulu ya Nairobi Bw Dennis Itumbi atawekwa kizimbani kujitetea katika kesi ya kuchapisha habari za uwongo kwamba kulikuwa na njama za kumuua Naibu wa Rais Dkt William Ruto. Barua hiyo iliyochapishwa ilikuwa ya Mei 30 2019.Barua hiyo ilidai mkutano wa kupanga njama hiyo ulifanyika katika hoteli ya Lamada Nairobi.Washtakiwa hao walikanusha mashtaka dhidi yao ya kuchapisha habari ambazo zingelizua msukosuko miongoni mwa wananchi. Walifuata kesi hiyo kwa njia ya mtandao.Waliofika mbele ya Jaji Daniel Ogembo ni Koplo Consolata Njeri na KonsteboLilian Cherono Chemuna.Maafisa hao sita wanakabiliwa na shtaka la kuwaua Emmanuel Mutura and Benson Njiru mnamo Agosti 1,2021 katika eneo la Kianjakoma , kaunti ya Embu. Lakini ombi lao la kuachiliwa kwa dhamana halikusikizwa kwa vile chama cha mawakili nchini (LSK), shirika la kutetea haki za binadamu la IMLU, mamlaka huru ya utenda kazi ya polisi (IPOA), shirika la kitaifa la kutetea haki za binadamu (KNHRC), Shirika la kimataifa la kutetea haki (IJM) viliomba vikabidhiwe nakala za ombi hilo la dhamana. Lakini Bw Omari alishutumu hatua hiyo akisema “kile mashirika hayo ya kutetea haki za binadamu yanavyotaka ni kuhusishwa katika kesi hiyo kwa lengo la kusaka pesa kutoka mashirika ya ng’ambo.” Jaji Ogembo aliahirisha kesi hiyo hadi leo atakaposikiza ombi hilo la dhamana.IMLU iliomba ombi lisikizwe baada ya wiki moja lakini mahakama ikakataa. “Tuliomba mhasibu wa shule kufanya uchunguzi hata kabla ya wazazi kuanza kulalamika. Tuko na ripoti na tunafuata mchakato unaofaa kubaini ukweli wa madai hayo,” alieleza Jumanne ofisini mwake mjini Wote. Kikosi cha Uganda chawasili kwa mechi ya kufuzu kushiriki Kombe la Dunia dhidi ya Junior Harambee Starlets TIMU ya soka ya kina dada ya Uganda ya wachezaji wasiozidi umri wa miaka 20 imewasili jijini Nairobi kwa mechi dhidi ya wenyeji Junior Harambee Starlets ya kufuzu kushiriki Kombe la Dunia 2022. Vipusa wa kocha Ayub Khalifan Kiyingi walifanya mazoezi yao ya mwisho ugani Phillip Omondi nchini mwao mnamo Jumatano alasiri kabla ya kuabiri ndege ya kuja Nairobi saa kumi na mbili asubuhi Alhamisi. Timu hiyo, ambayo itakabiliana na Kenya katika mechi ya mkondo wa kwanza hapo Septemba 25, ina wachezaji watatu kutoka mabingwa wa Ligi Kuu ya Uganda Lady Doves waliokuwa Nairobi wiki chache zilizopita kwa mashindano ya Afrika Mashariki na Kati (Cecafa) ya kuingia Klabu Bingwa Afrika. “Nadhani kikosi nilichochagua kinajumuisha wachezaji wazuri walio na uwezo wa kutufanyia kazi,” Kiyingi alieleza Shirikisho la Soka Uganda (FUFA). Kenya inayotiwa makali na kocha Charles Okere, itaelekea jijini Kampala kwa mechi ya marudiano itakayochezwa Oktoba 8. Mshindi baada ya mikondo yote miwili atamenyana na mshindi kati ya Msumbiji na Afrika Kusini katika raundi ijayo. Wakati huo huo, Kenya imeimarisha mazoezi yake jijini Nairobi ya mchuano huo muhimu. Siku hiyo, Bw Mutuku alipokea simu kutoka kwa mkewe ambaye alidai alikuwa mikononi mwa watekaji nyara waliokuwa wakidai kitita cha Sh200,000 ili kumwaachilia huru. Baada ya kupokea habari hizo za kustusha, Bw Mutuku alielekea katika kituo cha polisi cha Embakasi ambako alipiga ripoti kuhusu kutekwa nyara kwa mke wake mpendwa. “Alidai kuwa alikuwa amekamatwa alipokuwa akitembea kwenye barabara ya Loita katikati mwa jiji la Nairobi,” ikasema taarifa ya DCI. Huku makachero wakiendelea na kazi yao, familia haikuwa imefahamishwa kuwa Bi Wairimu alikuwa akila raha na mwendeshaji teksi ambaye alitambuliwa kwa jina Richard Mogire. Wawili hao walikuwa wakiishi pamoja katika chumba kimoja eneo la Malaa, Kaunti ya Machakos. Familia nayo iliendelea na mchango wao na kutuma Sh40,000 tena mnamo Jumatatu, ikiwa na matumaini kuwa Bi Wairimu angeachiliwa huru. Wawili hao walisafiri hadi Mtito Andei ili kutoa pesa hizo, hiyo ikiwa sehemu ya mikakati yao ya kufanya kazi ya makachero iwe vigumu zaidi kuwapata. Makachero walipokuwa wakipanga kuwatia mbaroni, Bw Mutuku alipokea simu kutoka kwa mpenziwe ambaye ni mwanafunzi wa Chuo Kikuu cha Sayansi na Teknolojia cha Jomo Kenyatta ambaye alimkumbusha kuhusu ahadi yake kwamba alifaa ampeleke aburudike wikendi hiyo. Licha ya kusitasita na kumweleza kuwa alikuwa na dharura, mwanachuo huyo alisisitiza kuwa lazima mpango wa awali uendelee la sivyo, akatize uhusiano na Bw Mutuku. WAKURUGENZI wa makampuni yanayouza bidhaa za vyakula wameeleza korti jinsi stakabadhi za makampuni yao zilivyotumika kuwasilisha kesi ya Sh79million katika mahakama kuu Kisumu katika kashfa ya sukari. Na wakati huo huo wamiliki wa biashara katika miji ya Thika, Kerugoya na Karatina walimweleza hakimu mkuu Roseline Onganyo nakala za maombi ya kuuziwa sukari na bidhaa nyinginezo (LPOs) na kampuni ya United Millers Limited (UML) zilitumika kama ushahidi katika kesi waliyoshtakiwa wakurugenzi wa kampuni ya B N Kotecha & Sons Limited na wakurugenzi wa UML. Wakitoa ushahidi wamiliki wa biashara hizo Bi Mercy Githitu , Bi Susan Njeri Munene na Bi Ruth Wambui walisimulia jinsi meneja wa mauzo wa kampuni ya UML Henry Munywoki Kavita alivyotembelea maduka yao katika miji ya Thika , Kerugoya na Karatina na kupewa oda (LPO) ya kuwauzia sukari maelfu ya magunia. Bi Munene , mmiliki wa kampuni ya Kabui iliyoko mjini Kerugoya alimwagiza Bw Kavita kampuni ya UML imuuzie magunia 5,000 ya sukari, makatoni 2,000 ya sabuni na bandoo 2,000 za unga wa ngano. Mercy Githitu (kushoto)…Picha/RICHARD MUNGUTI Bi Wambui ambaye kampuni yao ni Wama General Merchants, alieleza mahakama alimwagiza Bw Kavita kampuni ya UML imwuzie magunia 8,000 ya sukari na bidhaa nyinginezo. Bi Wambui alisema anasimamia kampuni hiyo pamoja na mumewe Charles Macharia Wanjau.Wameaona sasa kwa muda wa miaka 25.Bi Wambui alisema alijulishwa na maafisa wa polisi kwamba LPO ya magunia 8,000 ya sukari ilikuwa inatumika katika kesi iliyowasilishwa katika mahakama ya kuu ya Kisumu. Mashahidi hao watatu walisema hawakuuziwa sukari na UML na wameshangaa nakala za LPO zao zilitumika kama ushahidi kortini.Lakini walieleza korti walipoiuliza UML sababu ya kutowauzia sukari walifahamishwa kulikuwa na matatizo ya kupata sukari kutoka kwa kampuni iliyokuwa inaiuzia. Bi Wambui na Bi Munene walieleza mahakama Bw Kavita aliwaeleza kampuni yao ya UML iliteuliwa na kampuni nyingine B N Kotecha & Sons Ltd kuwa ikiiuzia sukari katika eneo la Mlima Kenya. Akitoa ushahidi Bw Kotecha alisimulia jinsi alifanya mkataba na Sunil kuwa akiuzia kampuni yao ya UML sukari.Kuzindua biashara baina yao Sunil alimwagiza Kotecha auzie UML magunia 25,000 ya sukari kwa bei ya Sh76,250,000. Baadaye akapewa oda ya kuuzia UML magunia 35,000 kwa bei ya Sh101,500,000.Pesa hizo Sh 176,750,000 ziliwekwa katika akaunti ya B N Kotecha katika benki ya KCB. Lakini Bw Kotecha alimweleza Bi Onganyo kwamba makampuni ya Nzoia na Muhoroni alipokuwa akinunua sukari yalikumbwa na matatizo ya utengenezaji sukari. Baadaye UML iliwasilisha kesi nyingine ikiomba ilipwe Sh79,000,000 na Kotecha.Uchunguzi uliofanywa na kampuni ya ukaguzi wa hesabu ya KMPG iligudua UML ilikuwa imetegemea LPOs feki kudai malipo hayo. Washtakiwa hao walikanusha mashtaka saba ya kula njama za kulaghai , kughushi LPOs na kutumia LPOs kudai malipo kutoka kwa Kotecha.Washtakiwa wako nje kwa dhamana ya pesa tasilimu Sh500,000 kila mmoja. CBC: Kuppet pia wana malalamishi CHAMA cha Walimu wa Shule za Upili na Vyuo vya Kadri (Kuppet) kimeitaka Wizara ya Elimu kuhusisha wadau wote katika utekelezaji wa mtaala wa umilisi na utendaji (CBC). Chama hicho kimesema wazazi na walimu wanakabiliwa na changamoto kuelewa mfumo huo mpya, ambao utekelezaji umefikia hatua ya Gredi 5. Akiongea na wanahabari mjini Kisii, mwenyekiti wa Kuppet tawi hilo, Bw Laban Bosire Ouko, alisema CBC ni mtaala unaowafaa zaidi wanafunzi katika maeneo ya mijini kuliko mashambani. Hii ni kwa sababu wanafunzi wa mashambani wanakabiliwa na ukosefu wa vifaa hitajika kufanya mazoezi wanayopewa. “Walimu wa shule za upili wanafaa kuwa wameandaliwa kufikia sasa ili kupokea wanafunzi wa kwanza wa CBC miaka michache ijayo. Hilo halijafanyika. Isitoshe, hatujui masomo ambayo yanafaa kufundishwa katika shule za upili za daraja la chini na zile za daraja la juu kwenye mfumo huo,” akasema Bw Ouko. Kiongozi huyo alitoa wito kwa Wizara ya Elimu kuharakisha mafunzo ya kuwaanda walimu wa upili kabla yao kuwapokea wanafunzi hao wa kwanza. “Wakati huu ambapo taifa linakabiliwa na changamoto za kila aina katika kuhakikisha mtaala mpya wa CBC unafanikiwa, pia ni muhimu kwa serikali kuhakikisha imeimarisha malipo ya walimu. Hii ni kwa sababu wao ndio kiungo kuu katika ufanisi wa mfumo huo,” aliongeza. Katibu wa Kuppet tawi la Kisii, Bw Joseph Abincha, alidai kuwa masomo yanayofundishwa katika mtaala huo ni magumu kwa wanafunzi wa madarasa ya chini. Aliitaka serikali kuangalia upya masomo hayo kwa lengo la kuyarekebisha na kupunguza. “Utapata mwanafunzi wa Gredi 4 akifanya zoezi la hisabati ambalo linapaswa kufanywa na mwanafunzi wa kiwango cha shule ya upili,” alisema Bw Abincha. Afisa mwingine wa Kuppet tawi la Kisii, Bw Omari Otungu, aliunga mkono kauli ya Bw Ouko na kudai kuwa walimu wengi wa shule za msingi hawajaandaliwa ipasavyo kufundisha mtaala wa CBC. “Pendekezo la wengi ni kwamba tunahitaji kuwaandaa walimu ili watekeleza vyema CBC. Ufanisi wake unahitaji mashauriano na mafunzo kwa walimu wetu,” Bw Otungu alisisitiza. Mchoraji vibonzo wa Brazil, Cau Gomez aliibuka wa kwanza duniani katika shindano hilo akifuatiwa na Ares wa Cuba na Michel Moro Gomez wa Iran, walioorodheshwa katika nafasi ya pili na ya tatu mtawalia. Tuzo hizo zilifanyika Nairobi mapema wiki hii wakati wa maadhimisho ya Sikukuu ya Kimataifa kuhusu Amani na Majadiliano. Balozi wa Iran Jafar Barmaki, alisema japo bunduki zimeundwa kwa lengo la kulinda maisha, zinaweza zikageuka ghafla kuwa hatari na zenye uharibifu, zinapoishia kwa watu wasiofaa jinsi inavyoshuhudiwa ulimwenguni. Alifafanua kiwa tamasha hilo lililoandaliwa kwa ushirikiano na Umoja wa Afrika kupigia debe utamaduni wa Afrika pamoja na mradi wa “Kunyamazisha Bunduki.” “Katika Tamasha letu, wasanii wengi kutoka ulimwenguni kote walithibitisha ari yao ya kuelezea jumbe za dhati zinazoambatana na kaulimbiu yetu ambayo ni kunyamazisha bunduki Afrika,” alisema kupitia taarifa iliyoonekana na Taifa Leo. “Maelfu ya watu hufariki kila siku kutokana na majeraha ya risasi, huku wengine zaidi wakiachwa na majeraha mabaya. Ikiwa vifo, majeraha na ulemavu kutokana na silaha vingeorodheshwa kama ugonjwa, vingehitimu kuwa janga. Lakini vyombo vya habari na mtazamo wa wengi huashiria kuwa ukatili wa bunduki ni matokeo tu yasiyoweza kuepukika ya ukatili wa binadamu au ukosefu, badala ya tatizo la afya ya jamii linaloweza kuzuiwa au angalau kupunguzwa,” alisema. “Kamati hii imeghadhabishwa sana na kutofika kwake na hatuwezi kuvumilia mwenendo kama huu kutoka kwa mawaziri wa serikali. Kwa hivyo, kulingana na kanuni za bunge hili, tunamtoza faini ya Sh500,000 kwa kosa hilo,” akasema Mhandisi Maina aliyeonekana mwenye hasira. Kulingana na sheria hiyo kuhusu Hadhi na Mamlaka ya Maseneta, afisa wa serikali aliyetozwa faini kama hiyo sharti atumie pesa zake binafsi kulipa na wala sio pesa za asasi anayosimamia. Bw Maina alitoa adhabu hiyo kwa Bw Keter licha ya waziri huyo kutuma barua ya kuomba radhi kwa kamati hiyo akisema amesafiri ng’ambo kwa mkutano wa Shirika la Kimataifa la Atomiki unaoendelea nchini Austria. Barua yake iliwasilishwa kwa Kamati hiyo na Katibu katika Wizara ya Kawi Joseph Njoroge. Katibu huyo alikuwa ameandamana na Kaimu Mkurugenzi Mkuu wa Kampuni ya Usambazaji Stima Nchini, Kenya Power. Kwa upande wake Seneta wa Narok Ledama OleKina alimshutumu waziri Keter kwa kile alichotaja kama kutelekeza wajibu wake. “Huyo ni mkimbizi wa uwajibikaji ambaye anafaa kutozwa faini na alipe yeye binafsi. Hizo pesa zisitoke kwa wizara. Kwa kuwa amekuwa seneta anafahamu kanuni za bunge lakini ameamua kuzidharua,” akasema OleKina. Maseneta wengine walioelekeza kero zao kwa Bw Keter, ambaye zamani alihudumu kama Seneta wa Kericho, ni; John Kinyua (Laikipia) na Prof Malachy Ekai (Turkana). Afisa mwingine ambaye amewahi kutozwa faini ya Sh500,000 kwa kukaidi amri ya kutakiwa kufika mbele ya kamati ya seneti ni Gavana wa Kitui Charity Ngilu. Alipewa adhabu hiyo na Kamati ya Seneti kuhusu Uhasibu na Uwekezaji (CPAIC) mwaka 2020, wakati huo ikiwa chini ya uenyekiti wa Seneta wa Kisii Prof Sam Ongeri. Adhabu hii dhidi ya waziri Keter inajiri siku moja baada ya kikao cha bunge lote la seneti kupitisha hoja ya ghadhabu (censure motion) dhidi yake na mwenzake wa Mafuta na Madini John Munyes. Wawili hao walifeli kufika mbele ya maseneta Jumanne kuelezea kiini cha kupanda kwa bei ya mafuta kwa kiwango cha juu kupita kiasi sawa na kupanda kwa bei ya stima. Hoja hiyo iliwasilishwa na kiongozi wa wachache James Orengo ambaye ni Seneta wa Siaya. ‘Wakenya 103 wamefia Uarabuni tangu 2019’ JUMLA ya Wakenya 103 walioenda kufanya kazi Saudi Arabia na mataifa mengine ya Uarabuni tangu 2019 wamefariki, wabunge walielezwa Alhamisi. Kulingana na ripoti iliyowasilishwa kwa Kamati ya Bunge kuhusu Leba wengi wa Wakenya hao ni wale walioajiriwa kama wafanyakazi wa nyumbani katika mataifa ya Saudi Arabia, Qatar, Milki ya falme za Kiarabu (UAE), na Bahrain. Wao ni miongoni mwa zaidi ya Wakenya l00,000 waliosajiliwa humu nchini na kupelekwa katika mataifa hayo na kampuni mbalimbali ya uajiri, tangu 2019. Kulingana na ripoti hiyo iliyowasilishwa na Katibu katika Wizara ya Leba Peter Tum, wengi wa Wakenya hao walifariki kutokana na maradhi kama mshtuko wa moyo, saratani, pumu, Covid-19 miongoni mwa magonjwa mengine. Hata hivyo, wanachama wa Kamati hiyo wakiongozwa na Mbunge wa Mwea Josephat Kabinga walipuuzilia mbali sababu hizo na kudai kuwa wengi walifariki baada ya kudhulumiwa na waajiri wao. “Hii nadharia kuwa vifo hivi husababishwa na mshtuko wa moyo au saratani haina mashiko. Ukweli ni kwamba wengi wao, haswa wale wanaofanya kazi Saudi Arabia hufa kwa kunyanyaswa na waajiri wao,” akasema Bw Kabinga. Wanachama wa Kamati hiyo waliitaka Wizara ya Leba kuunda ofisi maalum katika mataifa hayo ya Uarabuni ili kufuatilia madhila wanayopitia Wakenya wanaofanya kazi katika mataifa hayo. “Afisi kama hiyo inafaa kufuatilia hali ya Wakenya haswa wale ambao wameajiriwa kufanya kazi za nyumbani katika mataifa ya Saudi Arabia,” akasema mbunge maalum David Sankok. “Inasikitisha kuwa huku Wakenya wakiendelea kufariki katika mataifa hayo, Wizara ya Leba haina maelezo kamili kuhusu kiini cha vifo hivyo. Hii ni kwa sababu haina rekodi za watu au kampuni zilizowaajiri Wakenya hao,” akaongeza Mbunge wa Nyatike Tom Odege. Pendekeza la wabunge hao liliungwa mkono na Katibu katika Wizara ya Mashauri ya Nchi za Kigeni Macharia Kamau aliyehudhuria kikao hicho katika majengo ya bunge. “Endapo afisi maalum ya wizara ya Leba itawekwa kwa mfano nchini Saudi Arabia balozi wetu nchini humo Peter Ogego atakuwa na kazi rahisi kufuatilia hali za Wakenya wanaofanya kazi katika taifa hilo. Familia za Wakenya hao pia hazitakuwa na wakati mgumu kufuatilia hali za wapendwa wao,” akaeleza. Afisa ajipata taabani kwa kukejeli jaji AFISA wa polisi aliyechunguza kesi ya sakata ya sukari ya Sh79milioni dhidi ya wakurugenzi watatu wa kampuni ya United Millers Limited (UML) jana alijipata taabani kwa kumkejeli na kumdunisha Jaji wa Mahakama kuu ya Kisumu aliyesikiza na kuamua kesi hiyo. kuhusu hakuwa na makini. Sajenti James Ochola alishindwa kueleza sababu ya kudai “Jaji alikuwa na haraka ya kusikiza na kuamua kesi iliyowasilishwa na UML dhidi ya kampuni ya B N Kotecha & Sons Ltd.”UML iliwasilisha kesi ikidai ilipwe zaidi ya Sh124milioni na B N Kotecha iliyoshindwa kuiuzia sukari ilhali ilikuwa imelipwa. Akihojiwa na wakili M M Gitonga anayewakilisha Sunil Narshi Shah , Kamal Punja , Magnesh Verma , meneja wa masuala ya uuzaji Henry Kavita na UML, Sajini Ochola alishindwa kabisa kueleza sababu ya kumdunisha Jaji aliyesikiza kesi hiyo kwa kudai “alikuwa na pupa na kutoa uamuzi kabla ya kupokea ushahidi wote.” Afisa huyo wa polisi aliyechunguza kesi ya kula njama kulaghai kampuni ya B N Kotecha Sh79milioni aliomba msamaha kwa makosa ya kudunisha jaji aliyesikiza kesi hiyo na kutoa uamuzi zaidi ya Sh124milioni zilipwe. Wawili washtakiwa kujifanya wanahabari Wawili hao Thomas Ochieng Owino na Fred Odanga Azelwa walifunguliwa mashtaka Ijumaa katika mahakama ya milimani kwa kutoa habari za uwongo kwa afisa wa uhusiano katika bunge la Seneti (PRO) Bw James Macharia. Walikabiliwa na shtaka la kujitambulisha kuwa wanachama wa baraza la wanahabari nchini MCK.Mabw Owino na Azelwa walishtakiwa mbele ya hakimu mwandamizi katika mahakama ya Milimani Nairobi Bw David Ndungi. Walikanusha mashtaka matatu ya kujitambulisha kuwa wanachama wa MCK, kughushi kadi ya MCK na kumkabidhi afisa wa umma kadi hiyo feki.Mabw Owino na Azelwa walikana walijitambua kwa Bw Macharia kuwa wanachama wa MCK wakiwa na lengo la kuingia katika jengo la KICC mnamo Julai 21, 2021. Mahakama ilifahamishwa na kiongozi wa mashtaka Bw Abel Omariba kwamba watu hawaruhusiwi kuingia katika bunge la Seneti kiholela.Bw Omariba alisema Bw Azelwa alikutwa na kadi hiyo feki akiwa na lengo la kulaghai. Upasuaji waonyesha daktari alikufa kwa sumu UCHUNGUZI umebainisha kwamba Dkt James Gakara kutoka Nakuru ambaye aliwaua watoto wake wawili kabla ya kujaribu kujiua, alifariki kutokana na kitu kinachodhaniwa kuwa sumu. Matokeo ya uchunguzi wa kiini cha kifo chake Ijumaa yalitolewa baada ya upasuaji kufanyiwa mwili wa marehemu, shughuli iliyoendeshwa na Afisa Mkuu wa Upasuaji wa serikali, Dkt Titus Ngulungu katika hospitali ya rufaa ya Nakuru. Uchunguzi huo ulionyesha kuwa kulikuwa na chembechembe za dawa ila haikutambua hasa iwapo alijidunga au alidungiwa dawa hiyo. “Kulingana na uchunguzi wangu, nimeafikia kuwa kilichosababisha kifo cha marehemu ni sumu iliyopatikana kwenye mwili wake. Hata hivyo, haifahamiki ni sumu aina gani au ya nini,” akasema Dkt Ngulungu. Kwa hivyo, afisa huyo alichukua chembechembe za dawa hiyo ambayo itapimwa kwenye maabara ya serikali ili kubaini kilichosababisha mauti hayo kisha familia yake ifahamishwe. “Tumechukua sampuli ya baadhi ya viungo vya mwili ambayo itapimwa katika maabara ya serikali. Hata hivyo, hatuwezi kufahamu hasa matokeo yatakuwa tayari lini. Ninahimiza familia iendelee tu na mipango ya mazishi,” akasema Dkt Ngulungu. Upasuaji na uchunguzi wa postmortem ulifanywa mbele ya familia ya Dkt Gakara pamoja na mkewe Winnie Odhiambo. Miili ya mwanawe wa kiume Dylan na wa kike Karuana ambao wana umri wa miaka mitatu na mitano mtawalia ilipatikana katika vyumba tofauti ndani ya nyumba moja ambapo Dkt Gakara pia alipatikana akiwa mahututi. Walimu Nairobi kula marupurupu ya juu ya nyumba WALIMU wanaofundisha katika shule zinazopatikana jijini Nairobi sasa wana kila sababu ya kutabasamu, baada ya Tume ya Kuwaajiri Walimu (TSC), kuwapatia marupurupu ya juu ya nyumba ikilinganishwa na wenzao katika kaunti nyingine. Walimu wengine wanaofundisha katika miji mikubwa kama Mombasa, Kisumu, Nakuru, Thika, Nyeri, Eldoret, Kitale na Kisii pia watapata marupurupu ya juu kidogo ya nyumba. Kwenye notisi iliyotolewa na TSC Ijumaa, walimu wakuu wa ngazi ya D5 sasa watalipwa marupurupu ya Sh50,000 jijini Nairobi kila mwezi huku wenzao katika manispaa wakilipwa Sh35,000. Walimu wakuu wa shule nyingine katika miji midogo watapokea Sh25,000 huku waliosalia wakilipwa Sh20,000 kila mwezi.Mwalimu wa shule ya msingi ambaye anawekwa kwenye ngazi ya chini zaidi ya C1 atalipwa marupurupu ya nyumba ya Sh6,750 jijini Nairobi. Wale wanaofanya kazi kwenye manispaa watalipwa 28,000, wa miji mingine Sh21,000 na waliosalia Sh16,800. Walimu wengine wa vitengo vingine nao watalipwa kati ya Sh35,000 na Sh4,200. Waraka huo ambao ulitumwa mnamo Septemba 10, umenakiliwa kwa walimu wote, walimu wakuu wa shule za msingi, wale wa upili na wale wa taasisi za mafunzo. Pia taasisi zinazotoa mafunzo kwa wasioweze kuona, wakurugenzi wa taasisi zinazotoa elimu spesheli na pia walimu wanaofundisha Hesabu, Sayansi na Masomo ya Kiteknolojia.Kulingana na TSC, mishahara haijabadilishwa pakubwa na mwalimu anayelipwa mshahara wa chini zaidi katika ngazi ya T- 5 ataendelea kupokea kati ya Sh21,756 hadi Sh27,195. Mwalimu Mkuu anayelipwa ujira zaidi ngazi ya T- 15, Gredi 5 ambayo ni ya walimu wakuu wa shule za upili, atalipwa mshahara wa chini wa Sh131,380 na yule ambaye ataendelea kulipwa Sh131,380 huku anayelipwa pesa za juu zaidi akipokea Sh157,656 kwa muda wa miaka mitano ijayo. Afisa Mkuu Mtendaji wa TSC, Bi Nancy Macharia alisema malipo hayo ni kulingana na makubaliano ya nyongeza ya mishahara (CBA) kati ya tume hiyo pamoja na Chama cha Walimu (Knut), Kuppet na Kusnet mnamo Julai 13. Aidha walimu wanaohudumu katika mazingira magumu kikazi hasa maeneo kame nao watalipwa Sh6,000 kama marupurupu kwa wale kwenye kundi la B5 huku wa kundi D5 ambao hasa huwa ni walimu wakuu, wakipokea Sh38,100 kila mwezi. Wiki jana, TSC iliwapandisha ngazi walimu 1,376 katika maeneo hayo kame huku wakiongeza walimu wengine ili kuwahudumia wanafunzi wa maeneo hayo. TSC pia imesisitiza kuwa sera ya kuwahamisha walimu itazingatia hasa umbali wa wanandoa na ikahimiza walimu waendee chanjo ya virusi vya corona inayoendelea kutolewa hapa nchini. Korti yaamua Obure ana kesi ya kujibu sakata ya Sh1.3b WAZIRI Msaidizi wa Uchukuzi Chris Obure ana kesi ya kujibu kuhusiana na sakata ya Sh1.3 bilioni ya Anglo-Leasing iliyotokea akiwa waziri wa Fedha katika serikali ya Daniel arap Moi. Mahakama Ijumaa ilisema kuwa Bw Obure pamoja na aliyekuwa Katibu wa Wizara ya Uchukuzi Sammy Kyungu na Katibu wa Wizara ya Fedha Samwel Chamobo Bundotich, wana kesi ya kujibu kuhusiana na mashtaka ya uhalifu wa kiuchumi. Aliyekuwa mkuu wa shirika la Posta, Bw Francis Mellops Chahonyo aliyeshtakiwa pamoja na Bw Obure, Bw Kyungu na Bw Bundotich aliaga kesi ikiendelea. Upande wa mashtaka uliwaita mashahidi 27 waliowajumuisha maafisa wa serikali, wahasibu kutoka wizara ya hazina kuu na maafisa kutoka wizara ya uchukuzi. Hakimu alisema kesi hiyo inatokana na mojawapo ya kandarasi 18 ambazo serikali iliipa kampuni ya Anglo-Leasing kununua vifaa vya hali ya juu ambazo zingelitumiwa na shirika la mawasiliano nchini. Hata hivyo, ununuzi wa vifaa hivyo ulitibuka na kufanya serikali kupoteza mabilioni ya pesa. Mkurugenzi wa mashtaka ya umma alieleza mahakama mnamo Julai 11 2002 kuwa serikali ya Kenya ilitia sahihi mkataba na kampuni moja ya Amerika inayofahamika kama Spacenet Corporation kuuzia nchi hii vifaa vya mawasiliano vya thamani Dola za Kimarekani 11,787,000 (Sh1,301,284,800). Vifaa hivyo vilikuwa vitumike katika shirika la Posta. Mitambo iliyotazamiwa kununuliwa ilitambuliwa kwa jina la kiutaalam VSAT, mitambo ya kompyuta na vifaa vinginevyo. Shahidi kutoka afisi ya mkaguzi mkuu wa hesabu, Bw Evan Mwai alisema zabuni hiyo ya ununuzi wa vifaa hivyo haikukaguliwa na kuidhinishwa kulingana na mwongozo unaotambulika kisheria. Hata hivyo, ni watu 2,000 pekee ambao wataruhusiwa kushiriki kwenye hafla hiyo. “Wakazi wengi walikuwa na matarajio makubwa ya kuhudhuria hafla hiyo ambayo itaongozwa na Rais Kenyatta. Hata hivyo, hilo halitawezekana kutokana na haja ya kudhibiti maambukizi ya virusi hivyo,” akasema. Alieleza kuwa kuna miradi mikubwa inayoendelea kujengwa katika eneo hilo, ambapo lazima ikamilishwe kabla ya uchaguzi mkuu ujao. “Kuna barabara zinazojengwa na mataa yanayowekwa katika miji mikubwa kote katika eneo hili. Kuna Ikulu Ndogo ya Rais inayojengwa huku uwanja mdogo wa ndege wa Wang’uru ukiendelea kufanyiwa ukarabati. Hiyo ni baadhi tu ya miradi inayoendelea ambapo lazima ujenzi wake ukamilike katika muda uliowekwa,” akasema. Wazee wa Nyumba 10 wadai mshahara WAZEE 5,000 wa Nyumba Kumi katika Kaunti ya Kitui sasa wanataka serikali iwape mshahara kwa “kazi ngumu” wanayoifanya. Wakizungumza Ijumaa baada ya mkutano katika Shule ya Msingi ya Central Kitui, walilalama kuwa serikali imepuuza mchango wao katika utawala. Walisema kuwa wamekuwa wakihusika pakubwa kutatua mizozo, kuhamasisha wakazi pamoja na kukabiliana na visa vya uhalifu kwenye maeneo yao. Bi Elizabeth Gichee ambaye ni mmoja wa viongozi hao kutoka Mjini Kitui alisema kazi yao ni ngumu kutokana na changamoto tele wanazokabiliana nazo. “Simu yangu hupigwa mara kwa mara hata usiku. Nami husitisha shughuli na kukimbia katika eneo la tukio,” alieleza. Aliongeza kuwa wazee hao wa Nyumba Kumi wamekuwa wakitumia hela zao nyingi kusafiri hadi maeneo mbalimbali kunakoripotiwa tukio. “Ninatumia hela nyingi kuwasiliana na machifu, manaibu chifu pamoja na waathiriwa. Mimi ni mwuzaji mdogo wa kuku na sehemu ya mapato yangu ya kibiashara yanaishia katika shughuli zinazohusiana na kazi hii ya Nyumba Kumi,” akasema. Mohammed Abdallah ambaye ni mzee mwingine wa Nyumba Kumi eneo la Kitui Mjini, alisema mswada uliowasilishwa Bungeni kupendekeza wazee wa kamati hizo maalum za kijamii za usalama walipwe mishahara, umejikokota sana na sasa wamepoteza matumaini. “Hatuhitaji mishahara minono bali malipo kidogo tu ya kututia motisha tunapohudumia jamii,” alihoji Bw Solomon Kimanzi, mwenyekiti wa wazee wa Nyumba Kumi katika Kaunti ya Kitui. Kaunti ya Kitui ina jumla ya wazee 5,934 wa Nyumba Kumi ambao wamekuwa wakishirikiana na machifu na manaibu wa chifu kuhudumia wakazi. Wazee hao hufanya kazi kwa kujitolea na huteuliwa moja kwa moja na machifu kutoka miongoni mwa wakazi eneo fulani. Mswada wa Marekebisho ya Sheria ya Ushirikishi ya 2013, unalenga kuhakikisha kuwa wazee wa Nyumba Kumi wanalipwa rasmi mshahara. Mswada huo pia unapiga marufuku wazee kuteuliwa na machifu, na badala yake unapendekeza waajiriwe na Tume ya Kuajiri Watumishi wa Umma (PSC). Kwa sasa, wazee hao wa vijiji wanategemea fedha kidogo wanazopewa kwa hiari na makamishna wa kaunti pamoja na mashirika yasiyo ya serikali. Hazina ilisema imechukua hatua hiyo katika juhudi za kupunguza gharama za matumizi, ambazo zimepanda hadi Sh2.7 bilioni kila wiki. Hata hivyo, NHIF imeongeza pesa inazolipia wanaougua saratani. Kwa mujibu wa Afisa Mkuu Mtendaji wa NHIF, Bw Peter Kamunyo, watu wengi wanaougua maradhi sugu yasiyo na tiba wamekuwa wakijiandikisha kujiunga na hazina hiyo baada ya kugunduliwa kuwa na maradhi hayo. Kwingineko, kampuni 30 za kutengeneza vyakula vya mifugo zimefungwa kutokana na uhaba wa mali ghafi. Kufungwa kwa viwanda hivyo kumesababisha wafanyakazi kupoteza ajira pamoja na kupanda kwa bei ya lishe hizo za mifugo. Kwa mujibu wa Chama cha Watengenezaji Lishe ya Mifugo (Akefema), kumekuwa na uhaba mkubwa wa maharagwe aina ya soya pamoja na mbegu za alizeti – ambazo ni viungo muhimu katika utengenezaji wa vyakula hivyo. Bei ya soya na alizeti imepanda maradufu baada ya taifa la Zambia, ambalo huuzia Kenya kiasi kikubwa cha mazao hayo, kupiga marufuku uuzaji wake nje ya nchi hiyo. Katika muda wa wiki moja iliyopita, bei ya chakula cha kuku wa kutaga mayai imepanda kutoka Sh3,800 hadi Sh3,100 kwa gunia la kilo 50. Chakula cha vifaranga wa mayai nacho kinauzwa Sh4,200 ikilinganishwa na bei ya awali ya Sh3,250.Nayo bei ya chakula cha ng’ombe wa maziwa imepanda kutoka Sh2,500 hadi Sh3,400 kwa gunia la kilo 70. Kupanda kwa bei hizo kumelazimisha wafugaji kupunguza matumizi yake, hali ambayo ina athari kwa uzalishaji wa maziwa, mayai na nyama. Wanafunzi kadhaa Juja washindwa kujiunga na Kidato cha Kwanza kwa kukosa karo WAZAZI wengi katika vijiji vya Maraba, Nyachaba na Ndarugu, eneo la Juja, wanataka Wizara ya Elimu kuingilia kati kuwasaidia kwa sababu kuna baadhi ya wanafunzi ambao wameshindwa kujiunga na Kidato cha Kwanza kutokana na ukosefu wa karo. Kulingana na baadhi ya wakazi waliohojiwa, wengi wa wanafunzi wamelazimika kufanya shughuli za uchimbaji wa mawe ya ujenzi ili wapate fedha za kujikimu na pia kujitahidi kuwasaidia wazazi wao kupata karo. Bi Jane Wambui ambaye ni mkazi wa Maraba, eneo la Juja, anasema hadi kufikia sasa mtoto wake wa kiume bado hajaripoti kujiunga na Kidato cha Kwanza kwa sababu ya kukosa karo. “Maisha ambayo tunaishi ni magumu kwa sababu mimi na kijana wangu tunafanya vibarua tukipiga mawe eneo la Juja na pesa kidogo tunazopata huingia kwa matumizi ya kununua chakula,” alijitetea mama huyo. Alisema amejaribu kutafuta fedha za basari lakini amekuwa akielezwa asubiri hadi wakati zitatolewa kwa kila mwanafunzi. Alisema wazazi wengi tayari wamesononeka wasijue la kufanya kwa sababu wana wao wengi bado wako nyumbani. Wakazi hao walisema hata ingawa serikali ilisema wanafunzi wasifukuzwe kutoka shuleni lakini wengi wao wakiripoti wanaelezwa kurejea wakiwa na pesa za karo mkononi. “Wazazi wengi wanaotoka katika kijiji hiki wanafanya vibarua katika sehemu za kuchimba mawe huku ujira wanaolipwa ukiwa mdogo mno. Sisi tumefika mwisho na tungetaka serikali iseme jambo ili watoto wetu pia waende shuleni kusoma.” akaongeza. Alisema anahofia ndoto yake ya kuwa mhandisi ni kama itadidimia na kwa hivyo angeomba serikali kuingilia kati haraka iwezekanavyo. Bw Joseph Kinyanjui wa kijiji cha Nyachaba, eneo la Juja anasema wanafunzi wengi wameachwa kusononeka wasijue la kufanya. “Sisi kama wazazi tumeshindwa la kufanya kwa sababu jambo hilo likikosa kuangaziwa bila shaka watoto wetu wengi wataingilia mambo maovu huku wakipoteza nafasi yao ya kujiendeleza kimasomo,” alisema Bw Kinyanjui. Alisema ana watoto wawili ambao walistahili kuanza elimu ya sekondari lakini ni mmoja pekee alipata nafasi hiyo. “Pesa chache ninazopata huwa ni kidogo za chakula na kwa hivyo sina za karo. Ninaomba wahisani wenye nia njema wajitokeza ili mtoto wangu apate nafasi ya kuripoti shuleni,” alijitetea Bw Kinyanjui. “Walimu pia wanahitaji kubadili mifumo mingine ya ufunzaji kutoka ule wa kawaida hadi ule unaohusu utendaji katika masomo,” akaeleza. Pia ombi hilo linasema kuwa CBC inahitaji walimu kubadili kutoka wajibu wao wa kuwa wataalamu hadi watu wa kutoa mwongozo kuhusu utaratibu wa masomo. Kulingana na wazazi hao, sehemu ya 41 ya Sheria ya Elimu ya Msingi nambari 4 ya 2013, inatambua mfumo wa 8-4-4 ndio unapaswa kufunzwa katika shule za Kenya na kwamba sheria hiyo haijadilishwa. “Ni kwa sababu hiyo ambapo tunasema utekelezaji wa CBC unakiuka Katiba,” wanasisitiza. Walalamishi hao wanasema kuwa mtaala huo haukupangwa vizuri na ulianzishwa haraka katika shule za humu nchini pasina na kuzingatia uwepo wa changamoto ya ukosefu wa rasilimali za kufanikisha utekelezaji wake. Mbinu wanazotumia walaghai kuingiza bidhaa kutoka Somalia WAFANYABIASHARA walaghai wamegundua mbinu mpya ya kuingiza bidhaa humu nchini kutoka Somalia kupitia Bahari Hindi. Mamlaka ya Ushuru Nchini (KRA) inasema bidhaa hizo hupakiwa katika boti ndogo zenye injini kabla ya kusafirishwa hadi Bandari ya Mombasa bila kulipiwa ushuru. Baadaye bidhaa hizo hupenyezwa katika masoko ya Kenya na hivyo kuuzwa kwa bei nafuu. Sakata hii imefichuliwa baada ya wanajeshi wa kikosi cha wanamaji kunasa chombo kimoja kilichojaa bidhaa baharini mnamo Mei 2021. Stakabadhi ambazo tuliweza kuona zinaonyesha kuwa Mv Tima Fena ilinaswa mnamo Mei 17, na maafisa wa jeshi la wanamaji likipakua bidhaa kutoka jimbo la Jubaland, nchini Somalia. Kwa kutumia vifaa maalum, wanajeshi waliweza kuwaona wahudumu wa chombo hicho kwa umbali wakipakuwa bidhaa na kuziweka katika boti ndogo kisha kuzisafirisha hadi bandarini. “Baada ya meli hiyo kukaguliwa, iligunduliwa kuwa ilikuwa imebeba mitungi 77 ya mafuta ya kupikia (ya lita 20) na tani 17 za vyuma vikuukuu kutoka Somalia; bidhaa zote za thamani ya Sh908,064,” KRA ikasema. Msimamizi wa meli hiyo, Bw Yusuf Mohamed Abdallah, alikamatwa na maafisa wa jeshi la wanamaji. Mnamo Ijumaa, alifikishwa katika mahakama moja ya Mombasa na kufunguliwa mashtaka ya kuingiza bidhaa nchini kinyume cha kipengele cha 199 (b) cha Sheria ya Jumuiya ya Afrika Mashariki kuhusu Forodha, 2004. Kulingana na stakabadhi ya mashtaka iliyowasilishwa mahakamani, Bw Abdalla alishtakiwa kwa kuingiza nchini bidhaa kutoka jimbo la Jubaland, Somalia kinyume cha sheria. Alitenda kosa hilo mnamo Mei 17, 2021.Hata hivyo, alikana mashtaka hayo aliyosomewa na Hakimu Mkuu wa Rita Amwayi.Aliachiliwa huru kwa dhamana ya Sh500,000 na mdhamini wa kiasi sawa na hicho. Endapo atapatikana na hatia, Bw Abdallah ataadhibiwa kwa kutozwa faini ya Sh700,000. Vile vile, huenda meli hiyo na bidhaa hizo zikatwaliwa na serikali. Kulingana na KRA, wahudumu wa meli hiyo walijaribu kupakuwa bidhaa hizo baharini kabla ya kufika Mombasa. Hii ni kutokana na marufuku iliyoko sasa dhidi ya kuingizwa kwa bidhaa zozote kupitia mpaka wa Somalia na Kenya. Mnamo 2019, Kenya ilifunga mpaka wake na Somalia na hivyo kupiga marufuku biashara katika eneo la mpaka wake na nchi hiyo jirani. Vile vile, serikali ya Kenya ilifunga mipaka yake na Somalia katika kaunti za Lamu, Mandera, Wajir na Garissa. Kufungwa kwa maeneo hayo ya mipaka ilikuwa ni sehemu ya mikakati ya kiusalama kuzuia mashambulio kutoka kwa wanamgambo wa al-Shabaab. Iliripotiwa kuwa magaidi hao walivuka mpaka na kuingia nchini Kenya kabla ya kutekeleza mashambulio yaliyochangia vifo na majeruhi ya watu kadha. Aidha, ilidaiwa kuwa vijana kutoka Kenya walitumia mipaka hiyo kuingia Somalia kujiunga na mafunzo ya ugaidi. “Sisi wote na wale waliohudhuria mazishi walikaribia hadi kaburini na maombi yalifanywa kama kawaida. Baadaye ndipo kulitokea taharuki ambapo nyuki walivamia eneo hilo kwa kishindo huku kila mmoja akikimbilia usalama wake,” alisema Bi Mburu. Alisema baadaye katika hali hiyo mumewe aliyekuwa na umri wa miaka 85 alianguka chini baada ya kusukumwa na umati na ndipo alivamiwa na rundo hilo la nyuki. Katika hali hiyo, wasamaria wema walijaribu kumwokoa ambapo alipelekwa katika hospitali ya Igegania iliyoko eneo la Mang’u, Gatundu Kaskazini. Alipofika hospitalini alitangazwa kuwa amefariki kutokana na ukosefu wa hewa baada ya nyuki hao kumvamia kichwani na miguuni kwa wingi. Tukio hilo limewaacha wanakijiji na mshangao mkubwa baada ya mzee wa kijiji aliyeheshimiwa kuaga dunia ghafla. Bw Lawrence Kariuki ambaye ni mkazi wa kijiji hicho alisema nyuki hao haikujulikana mara moja walikotoka. “Sikuwa kazini siku hiyo. Nilishinda kwa nyumba nimelala,” alisema Koplo Morogo.Alieleza mahakama kwamba ijapokuwa utaratibu wa kazi ulionyesha kwamba alikuwa kazini na Konstebo Sylvia Wanjiku Wanjohi, yeye alikuwa kwa nyumba akipanga mazishi ya mke wa mwanawe. Ushahidi ulisema walitolewa kwenye seli na kuuawa katika eneo la Soweto kisha maiti zao zikatupwa katika mto Athi River.Mahakama ilielezwa Morogo na Wanjiku ndio waliokuwa kazini siku hiyo Kimani alipozuiliwa katika kampi hiyo. Mawaziri wakuu wa zamani Algeria waongezewa hukumu MAWAZIRI Wakuu wawili waliohudumu chini ya utawala wa rais wa zamani wa nchi hiyo Abdelaziz Bouteflika Jumatatu waliongezewa hukumu kwa kosa la ufisadi, vyombo vya habari vimeripoti. Ahmed Ouyahia na Abdelmalek Sellal walihukumiwa vifungo vya miaka sita na tano, mtawalia kwa uhalifu wa kiuchumi, ubadhirifu wa pesa za umma, matumizi mabaya ya afisi na kupeana tenda kinyume cha sheria,” kulingana na ripoti za magazeti ya Ennahar, Echorouk na El Hayat. Ouyahia alihudumu kama waziri mkuu mwa mihula miwili kati ya 1995 na 2019 huku Sellal alihudumu kuanzia 2014 na 2017 na aliongoza kampeni zote za Bouteflika. Bouteflika alijiuzulu mnamo 2019 kutokana na shinikizo kutoka kwa wanajeshi, baada ya raia wa Algeria kufanya maandamano kwa wiki kadha kupinga mpango wake wa kuwania urais kwa muhula wa tano. Kiongozi huyo aliyeongoza kwa udikteta alifariki mwezi huu akiwa na umri wa miaka 84 na akazikwa bila heshima na taadhima iliyopewa watangulizi wake.Baada ya kuondolewa kwake mamlakani, wapelelezi walianzisha chunguzi mbalimbali dhidi ya wafanyabiashara waliokuwa washirika wake. “Sisi wote na wale waliohudhuria mazishi walikaribia hadi kaburini na maombi yalifanywa kama kawaida. Baadaye ndipo kulitokea taharuki ambapo nyuki walivamia eneo hilo kwa kishindo huku kila mmoja akikimbilia usalama wake,” alisema Bi Mburu. Alisema baadaye katika hali hiyo mumewe aliyekuwa na umri wa miaka 85 alianguka chini baada ya kusukumwa na umati na ndipo alivamiwa na rundo hilo la nyuki. Katika hali hiyo, wasamaria wema walijaribu kumwokoa ambapo alipelekwa katika hospitali ya Igegania iliyoko eneo la Mang’u, Gatundu Kaskazini. Alipofika hospitalini alitangazwa kuwa amefariki kutokana na ukosefu wa hewa baada ya nyuki hao kumvamia kichwani na miguuni kwa wingi. Tukio hilo limewaacha wanakijiji na mshangao mkubwa baada ya mzee wa kijiji aliyeheshimiwa kuaga dunia ghafla. Bw Lawrence Kariuki ambaye ni mkazi wa kijiji hicho alisema nyuki hao haikujulikana mara moja walikotoka. Kilio familia 89 Kwale zikihofia kufurushwa FAMILIA 89 katika kisiwa cha Wasini, Kaunti ya Kwale, zinahofia kufurushwa makwao, baada ya mwekezaji wa kibinafsi kuanza kupima ardhi inayokisiwa kuwa na thamani ya Sh1.4 bilioni. Familia ya Saggaf inayodai ni waathiriwa wa dhuluma za kihistoria za ardhi na ambayo miaka 17 iliyopita mahakama iliamua kuwa ardhi ya ekari 289 ni yao, sasa inazozana na familia nyingine katika kisiwa cha Wasini kutokana na masuala ambayo hayakusuluhishwa. Taharuki ilitanda katika kisiwa hicho Jumamosi wakati maafisa wa usalama na idadi ya masoroveya ambao haikujulikana walipovamia kisiwa hicho alfajiri kupima ardhi. Kulingana na wakazi, polisi waliitwa kuthibiti hali katika kisiwa hicho wakati wa kisa hicho cha saa kumi na moja alfajiri. Maafisa wa polisi walilazimika kutumia gesi ya kutoa machozi na kufyatua risasi kuwatawanya wakazi waliojawa na hasira. “Kwa nini waje alfajiri iwapo kazi yao ilikuwa ni kufanya usoroveya pekee? Sote tunajua kwamba bwanyenye huyu anataka kututimua kisiwani,” alisema Mzee Salim Juma, mwenye umri wa miaka 70. Shughuli zilikwama hadi Gavana wa Kwale Salim Mvurya alipoingilia kati kwa kuomba maafisa wa usalama kuacha zoezi hilo lililozua taharuki katika kisiwa hicho ambacho ni kivutio kikuu cha watalii. Mzee Juma aliongeza kuwa familia nyingi zilizaliwa na kulelewa katika ardhi hiyo ambayo familia ya Saggaf inadai kumiliki. Bi Farhiya Juma, 79 alieleza hofu yake akisema kuwa hajui ataenda wapi iwapo atalazimika kutoka mahali hapo. “Hii ni ardhi yetu. Hapa ndipo tulizika mababu wetu. Yeyote anayedai ardhi hii ni yake hana hata kibanda hapa. Kwa kuwa wako na pesa, wanafikiri wanaweza kutufurusha?” Bi Juma aliuliza. Wakazi hao sasa wametishia kuzua rabsha katika kisiwa hicho na katika hifadhi ya kitaifa ya viumbe wa baharini iwapo malalamishi yao hayatashughulikiwa. Hata hivyo, mwakilishi wa familia hiyo, Bw Mohammed Maula Saggaf, alisema nia yao si kuwafurusha wakazi bali kukomboa zaidi ya ekari 200 ambazo zimetwaliwa na maskwota kwa miaka mingi. “Hatutwai ardhi yote, ni sehemu inayomilikiwa na familia na hii inaweza kuthibitishwa na Tume ya Kitaifa ya Ardhi(NLC). Tunayomiliki imenyakuliwa na wenye mahoteli na tunachotaka ni wakodishe au wainunue. Wakazi hawafai kuwa na hofu,” alisema. Wazee wa Nyumba 10 wadai mshahara WAZEE 5,000 wa Nyumba Kumi katika Kaunti ya Kitui sasa wanataka serikali iwape mshahara kwa “kazi ngumu” wanayoifanya. Wakizungumza Ijumaa baada ya mkutano katika Shule ya Msingi ya Central Kitui, walilalama kuwa serikali imepuuza mchango wao katika utawala. Walisema kuwa wamekuwa wakihusika pakubwa kutatua mizozo, kuhamasisha wakazi pamoja na kukabiliana na visa vya uhalifu kwenye maeneo yao. Bi Elizabeth Gichee ambaye ni mmoja wa viongozi hao kutoka Mjini Kitui alisema kazi yao ni ngumu kutokana na changamoto tele wanazokabiliana nazo. “Simu yangu hupigwa mara kwa mara hata usiku. Nami husitisha shughuli na kukimbia katika eneo la tukio,” alieleza. Aliongeza kuwa wazee hao wa Nyumba Kumi wamekuwa wakitumia hela zao nyingi kusafiri hadi maeneo mbalimbali kunakoripotiwa tukio. “Ninatumia hela nyingi kuwasiliana na machifu, manaibu chifu pamoja na waathiriwa. Mimi ni mwuzaji mdogo wa kuku na sehemu ya mapato yangu ya kibiashara yanaishia katika shughuli zinazohusiana na kazi hii ya Nyumba Kumi,” akasema. Mohammed Abdallah ambaye ni mzee mwingine wa Nyumba Kumi eneo la Kitui Mjini, alisema mswada uliowasilishwa Bungeni kupendekeza wazee wa kamati hizo maalum za kijamii za usalama walipwe mishahara, umejikokota sana na sasa wamepoteza matumaini. “Hatuhitaji mishahara minono bali malipo kidogo tu ya kututia motisha tunapohudumia jamii,” alihoji Bw Solomon Kimanzi, mwenyekiti wa wazee wa Nyumba Kumi katika Kaunti ya Kitui. Kaunti ya Kitui ina jumla ya wazee 5,934 wa Nyumba Kumi ambao wamekuwa wakishirikiana na machifu na manaibu wa chifu kuhudumia wakazi. Wazee hao hufanya kazi kwa kujitolea na huteuliwa moja kwa moja na machifu kutoka miongoni mwa wakazi eneo fulani. Mswada wa Marekebisho ya Sheria ya Ushirikishi ya 2013, unalenga kuhakikisha kuwa wazee wa Nyumba Kumi wanalipwa rasmi mshahara. Mswada huo pia unapiga marufuku wazee kuteuliwa na machifu, na badala yake unapendekeza waajiriwe na Tume ya Kuajiri Watumishi wa Umma (PSC). Kwa sasa, wazee hao wa vijiji wanategemea fedha kidogo wanazopewa kwa hiari na makamishna wa kaunti pamoja na mashirika yasiyo ya serikali. Nacada yalilia kituo cha kurekebisha tabia MAMLAKA ya Kupambana na Pombe na Matumizi ya Dawa za Kulevya (NACADA), imetaja kucheleshwa kwa uhamisho wa kituo cha Huduma ya Vijana kwa Taifa (NYS) kama sababu kuu ya kutokamilishwa kwa ujenzi wa kituo kikuu cha kurekebisha tabia miongoni mwa watumiaji wa dawa za kulevya cha Miritini, Mombasa. Afisa Mkuu Mtendaji wa Nacada , Bw Victor Okioma wikendi alieleza Kamati ya Bunge kuhusu Usalama na Utawala kuwa kumekuwa na changamoto za kuhamisha kituo cha NYS ambacho kina maafisa 200 wa NYS. Hii ni licha ya Rais Uhuru Kenyatta kuamuru kituo hicho kihamishwe miaka sita iliyopita. Mnamo 2015, akiwa katika kikao na viongozi wa Pwani, Rais Kenyatta aliamrisha kituo hicho cha NYS cha Miritini kibadilishwe ili kuwasaidia vijana waliotekwa na dawa za kulevya. Wakati huo, Rais Kenyatta alimtaka Kamishna wa Kaunti ya Mombasa Nelson Marwa na kamanda wa eneo hilo Robert Kitur wawasilishe mpango unaotoa mwelekeo kuhusu njia ya kupambana na kukithiri kwa matumizi ya dawa za kulevya. “Kutokana na mkutano huo, Rais alisema kuwa kituo cha NYS kirekebishwe ili kiwe kituo cha kuwapa nasaha na kurekebisha tabia kwa wenye uraibu wa dawa za kulevya. Hakuna hatua kubwa iliyopigwa ila tunaendelea kujikaza,” akasema Bw Okioma. Aidha Bw Okioma alisema kuwa kontena 100 ambazo zilikuwa zikitoa huduma za kliniki zilikuwa kikwazo cha kujengwa au kuimarishwa kwa kituo hicho cha urekebishaji wa tabia. “Kutoka Februari 2020 tangu kitengo cha kituo hicho cha kuwahudumia wagonjwa kisha waruhusiwe kwenda nyumbani kizinduliwe, watu 30 ambao walikuwa wamelemewa na matumizi ya dawa za kulevya wamerekebishwa tabia. Kwa sasa kituo hicho kina watu 24 ambao wanaendelea kurekebishwa tabia,” akafafanua. “Tumekuwa tukishirikiana na idara ya serikali kuhusu ukarabati wa miundo msingi ambapo mpango wa Sh1.2 bilioni unatekelezwa,” akaongeza huku akisema kuwa Kenya ina watu 18,000 ambao wana uraibu wa kutumia dawa za kulevya. Baada ya kukamilishwa kwa ujenzi wake, kituo hicho kitawahudumia waraibu wa dawa za kulevya 200 kwa wakati moja huku wakilenga hasa wale ambao wametelekezwa na jamii zao kutokana na uraibu mkubwa wa dawa za kulevya. Kamati hiyo inayoongozwa na mbunge wa Limuru, Bw Peter Mwathi ilisema walikuwa Mombasa kutathmini mipango ambayo imekuwa ikiendeshwa na Nacada pamoja na ujenzi wa kituo hicho, kuwahudumia waraibu wa dawa za kulevya. Waziri alisema mradi huo unalenga wadi ambazo ni tajika katika ukuzaji wa viazi Meru. “Umetekelezwa katika wadi ya Timau, Kisima na Kibirishia,” akasema. Bi Caroline Kagwiria, Waziri wa Kilimo, Ufugaji na Samaki (CEC) Meru, ametangaza kwamba kaunti hiyo itatia upya saini mkataba wa makubaliano kati ya Meru na Uholanzi, mradi wa mafunzo bora ya ukuzaji wa viazi uendelee kutekelezwa…PICHA/ SAMMY WAWERU Huku mkataba wa makubaliano ya utekelezaji wa mradi huo, kati ya Meru na serikali ya Uholanzi, ukitarajiwa kufikia kikomo mwaka ujao, Waziri Caroline alisema Gavana Kiraitu Murungi na Balozi wa Uholanzi hapa nchini Kenya, Bw Marteen Brouwer wamekubaliana kuuendeleza kipindi kingine. “Watia upya saini ya makubaliano uendelezwe kipindi kingine cha miaka mitatu, minne au mitano,” akadokeza. Kaunti ya Nakuru na Kajiado zikiendelea kutekeleza sheria ya upakiaji wa viazi, ambapo vinapaswa kuuzwa kwa kutumia gunia au mfuko usiozidi kilo 50, Caroline alisema serikali ya Kaunti ya Meru inaendelea kuhamasisha wakulima manufaa ya kanuni hizo. “Tunataka kuanza usajili wa wakulima wa viazi, ili tukianza kutekeleza sheria hizo itakuwa rahisi,” akaelezea. Uholanzi imekuwa ikishirikiana na Kenya kwa karibu kuboresha uzalishaji wa viazi nchini. FTA ni muungano unaojumuisha mashirika na vyama vya ushirika vilivyosajiliwa kuendeleza shughuli za kilimo, pamoja na wakulima Barani Afrika na pia nje ya bara ambapo huwatafutia soko katika mataifa ya ughaibuni. Shirika hilo kwa sasa lina nchi 33 wanachama, ambapo huunganisha wakulima na masoko yenye ushindani mkuu.Nchi zinazofaidika kupitia FTA ni pamoja na Kenya, Uganda, Tanzania, Rwanda, Ethiopia, Jamhuri ya Demokrasia ya Congo (DRC) na Burundi. “Chini ya asilimia 10 ya mazao tunayouza ndiyo huongezwa thamani,” akasema, akihimiza wakulima kukumbatia mfumo wa uongezaji mazao thamani ili kunogesha soko.Kenya huuza majanichai, kahawa na maua kwa wingi katika masoko ya kigeni. “Hata hivyo, tumeona mazao mabichi ya shambani yasiyochukua muda mrefu kuzalisha, mazao ya kuku na ng’ombe na pia bidhaa zilizoongezwa thamani, yana mianya bora ya soko,” afisa huyo akasema. Mradi wa maji wakatizwa na matapeli mtaani Mukuru na kusababisha uhaba wa maji WAKAZI katika mtaa wa mabanda wa Kayaba, kaunti ndogo ya Starehe wamekosa maji kwa zaidi ya mwezi mmoja baada ya matapeli kudaiwa kuathiri mradi wa maji unaotegemewa na wakazi. Aidha, mifereji imekauka tangu maji yakosekane kutoka kisima cha maji katika shule ya Msingi ya Sancta-Maria Mukuru.Mkuu wa shule hiyo, Bi Regina Nzomo aliambia wanahabari maji ya kisima shuleni ni mradi wa rais Uhuru Kenyatta chini ya idara ya Huduma ya Jiji la Nairobi (NMS). Hata hivyo, Bi Nzomo alisema kwamba matapeli wanaouza maji mtaani wa mabanda wa Kayaba wamejiunganishia maji na kusabisha hitilafu katika mashine ya kupiga maji. “Baada ya mtambo wa maji kuvurugwa na wakiritimba mtaani waliojiunganishia maji kuelekea mtaani, mashine ya kupiga maji imeharibika,” Bi Nzomo akateta.Usimamizi wa shule umeiomba serikali kutuma waandisi ili kukarabati mashine ndiposa shule na wakazi wapate maji. Mradi huo wa maji ni wa tatu kuwekwa katika maeneo ya South B ikiwemo kisima cha St Bakhita na kile cha Hazina.Wakazi katika mitaa ya Hazina na Kayaba huchota maji kutoka kwa visima hivyo bila malipo yoyote. PICHA/SAMMY KIMATU Mkuu wa tarafa ya South B, Bw Michael Aswani Were alikashifu kitendo hicho na kutoa onyo kwa wanaohusika katika sakata ya maji.Vilevile, Bw Were aliongeza kwamba watakaopatikana na makosa ya ‘kuiba’ maji kupitia kujiunganishia paipu zao kwenye laini ya mradi huo watakamatwa na kufunguliwa mashtaka. “Serikali ilichimba visima hivyo miongoni mwa vingine mitaani ya mabanda katika kaunti ya Nairobi ikilenga kuwapunguza wakiritimba ambao huwafyonza wananchi hela nyingi wanazotoza wakazi kutokana na huduma ya maji, stima na kodi ya nyumba,” Bw Were asema. Kwa sasa, wakazi walikosa maji ya mgao kutoka siku ya Alhamisi hadi tukienda mitaboni.Maji ya mgao husabazwa na Kampuni ya Maji na Maji Taka (NCW&SC).Wachuuzi huuza maji kwa Sh5 kwa kila mtungi wa lita 20 lakini wakati kuna uhaba wa bidhaa hiyo, hupandisha na kuuza Sh10 na Sh20 kwa kila mtungi mmoja wa maji wa lita 20. Vilevile, mwenyekiti wa usalama mtaani wa mabanda wa Kayaba, Bw Jacob Ibrahim alisema wakati kuna uhaba mkubwa wa maji mtaani, NMS hupeleka maji na malori ili kuwasabazia wakazi bila kuwatoza ada yoyote. Wakati mwingine, serikali kupitia NMS huwasabazia maji wanayopeleka kwa malori mitaani bila kulipisha pesa.“Wakati hali imekuwa mbaya zaidi na wakazi wetu hawapati maji ya kampuni ya NSW&SC, huwa tunawasiliana na viongozi wetu kisha tunaletewa maji na malori ya NMS bila malipo yoyote,” Bw Jacob Ibrahim akanena. Mpango wa kuzima fujo na vurugu mtaani wazinduliwa Kawangware Mtaa wa Kawangware kawaida umekuwa wa visanga vingi viovu hasa wakati wa uchaguzi wa kitaifa kutokana na tabia ya vijana kujiingiza katika visa vya uhalifu, ukiwemo wizi wa kimabafu wakati wakifanya maandamano barabarani, hasa wakati wa uchaguzi mkuu wa kitaifa. Sasa, Idara ya Police ikishirikiana na Jeshi la Nchi (KDF), Community and Relations Foundation ambalo ni shirika la kibinafsi kwa ushirikiano wa Mradi wa Tegla Lorupe na Kenya Academy for Sports wameamua kutumia kandanda kupunguza visa vya aina hiyo na kuweka uwiano miongoni mwa vijana wanaoishi katika mtaa huo unaopatikana eneo bunge la Dagoretti Kaskazini. Mwishoni mwa wiki, viongozi kutoka makanisani, vikundi vya vijana na timu za soka kupitia kwa kupitia kwa wito wa “LETS SHAPE PEACE TOGETHER” walihudhuria warsha maalum iliyoandaliwa kwa ajili ya kupambana na visa viovu vilivyowahi kutokea hapo awali. Warsha hiyo ilifanyika mtaani Kwawangware chini ya uongozi wa Kamishna wa Polisi, Antony Kamitu OGW, Luteni Kanali wa KDF Francis Cheret, mwanariadha mstaafu Tegla Lorupe, washirika mbali mbali wa kimataifa, viongozi mbali mbali wa kamati za usalama, walinda usalama wa eneo hilo pamoja na walinzi kutoka kampuni za usalama. Kama mojawapo wa njia za kuleta uhusiano mwema kupitia michezoni, waandalizi wa warsha hiyo waliandaa mechi kati ya Kenya Police na timu ya mseto ya KDF ambapo timu za sehemu hiyo- Escalators FC na Dago Hot Stars zilikabiliana katika mechi ya kuwania taji la Community and Relations Foundation Peace Cup iliyochezewa Gatina Primary School. Kulingana na Martin Maqio ambaye ndiye Mkurugenzi wa Community Foundation iliyoanzisha mradi huo wa kuleta usalama katika eneo hilo, njia pekee ya kuleta vijana pamoja ni kupitia kwa kandanda ambayo ndio mchezo unaovutia vijana wengi kote duniani. Ng’anzi alisema polisi kwa ushirikiano na wahudumu wa Kampuni ya zima moto ya Tanzania Fire and Rescue Force walifika katika kiwanda hicho saa mbili baada ya tukio hilo na wakaanza shughuli ya uokoaji. Kamanda huyo wa polisi alisema waliojeruhiwa walikimbizwa katika hospitali ya rufaa ya Sekou Toure kwa matibabu, akiongeza kuwa wengine walipata majeraha mabaya zaidi. Ng’anzi alisema polisi wanaendelea na uchunguzi kubaini chanzo cha mlipuko huo.Diana Anatory ambaye ni daktari katika hospitali hiyo ya rufaa alibaini kuwa saba kati ya wafanyakazi 40 waliojeruhiwa wako katika hali mahututi. Lakini police walimpeleka kupimwa ikiwa alikuwa na mimba.Ilibainika hakuwa nayo.Polisi wameomba apelekwe hosipitali ya Mathare kupimwa ikiwa alikuwa na akili timamu.. Cha kushtua zaidi mahakama ilifahamishwa Elizabeth Syokau Musembi ni mama wa watoto watatu kinyume cha vile alikuwa amedai kwamba “ni tasa na alikuwa anamtafuta jinsi ya kupata mtoto kwa kwa udi na uvumba.” Mshukiwa huyo alikamatwa Septemba 23 na kuzuiliwa katika kituo cha polisi cha Capital Hill.Bi Musembi mwenye umri wa miaka 37 alikuwa ameweka pilo kwenye tumbo ndipo aonekane yuko na mimba. Hakimu mwandamizi Bw Bernard Ochoi alikubalia ombi la polisi mshukiwa huyo atakayefunguliwa shtaka la kupanga njama za kuiba mtoto azuiliwe kwa siku tatu.Mshtakiwa huyo atazuiliwa katika kituo cha polisi cha Capital Hill kwa siku tatu hadi Alhamisi wiki hii atakaporudishwa kortini kushtakiwa. “Mlalamishi alikuwa akidai Mboya alikuwa analala na mkewe na ndio maana alijaribu kumuua,” alisema Bi Mutuku.Siku ya kujitetea , Mboya alieleza mahakama alimpiga risasi Osewe mara nne akidai “ni mnyama” Kutokana na matamshi hayo , hakimu alimsukuma mshtakiwa jela siku moja apate adabu ya kuheshimu binadamu wenzake.Akisoma mukhutasari wa ushahidi, Bi Mutuku alisema upande wa mashtaka ulithibitisha mshtakiwa alimpiga Osewe risasi kwa lengo la kumuua. Bi Mutuku alimpata na hatia Mboya baada ya kutupilia mbali ombi la mshtakiwa la kutaka apewe nafasi awaite mashahidi wanne kabla ya hukumu kupitishwa.Huenda Mboya akasukumwa jela kifungo cha maisha gerezani kwa kujaribu kumuua Bw Osewe , anayemiliki hoteli ya K’Osewe iliyoko kati kati mwa jiji la Nairobi maarufu kwa kuandaa samaki. Katika afidaviti iliyowasilishwa mahakama kuu na naibu wa Inspekta Jenerali John Gachomo,imefichuliwa kuwa raia huyo wa Uholanzi mwenye asili ya Kiyaudi aliuawa siku mbili baada ya kugudua hisa katika kampuni yake ya Tob Limited zilikuwa zimeandikishwa kwa jina la mkewe (Wairimu) kisiri na kwa njia ya ufisadi. Bw Gachomo ameanika jinsi Jaji ole Kantai na Bi Wairimu walivyofanya mikutano ya faragha na kupanga njama za kumuua Cohen.Familia ya marehemu Cohen ambaye maiti yake ilikutwa imetupwa ndani ya shimo la choo katika makazi yake. Katika taarifa hiyo ya kiapo akijibu madai katika kesi aliyoshtaki Jaji ole Sankale, Bw Gachomo, aliwasilisha ushahidi jinsi jaji huyo wa mahakama ya pili kwa ukuu nchini alivyohusika katika kupanga njama za kumuua bwanyenye huyo. Bw Kinoti kupitia kwa Bw Gachomo ameeleza kwa undani jinsi jaji huyo alivyohusika katika utekelezaji wa mauaji ya Cohen.Pia DCI amefichua vile alipeleka faili ya uchunguzi wa Jaji ole Sankale kwa DPP isomwe kisha hatua ichukuliwe lakini akaondolewa lawama. DKT FLO: Chunusi sehemu ya siri ni tatizo la kiafya? Nilikumbwa na chunusi moja lenye maumivu makali eneo linalozingira sehemu yangu ya siri. Bada ya siku chache, lilitoweka. Je, hii yaweza kuwa onyo la tatizo la kiafya? Christine, Nairobi Mpendwa Christine, Sababu kuu ya chunusi zenye maumivu katika sehemu za siri ni vinyweleo vya nywele za sehemu hii (mahali ambapo nywele huchomoka kwenye ngozi) vinapozibwa na bakteria au vitu vingine. Kuna baadhi ya watu watu ambao huathirika pakubwa hili linapotokea, kutokana na wepesi wa kingamwili, au kwa sababu ya mabadiliko ya kihomoni. Ni tatizo ambalo hukumba watu wanene zaidi kwa wingi na kamwe halitokani na uchafu. Wakati mwingine uvimbe huu hauishi, lakini kuna nyakati ambapo hutokomea na kuacha makovu. Kichocheo kingine pia chaweza kuwa kunyoa. Baada ya kunyoa, nywele huanza kuota na kupenyeza tena kwenye vinyweleo. Ncha kali za nywele hudunga vinyweleo kabla ya kuonekana nje ya ngozi. Hii yaweza sababisha sehemu iliyoathirika kuvimba, kuasha na kubadilisha rangi na kuwa nyekundu. Hali hii inafahamika kama pseudo-folliculitis.Wakati mwingine sehemu hii yaweza pata maambukizi. Hii yaweza tokea mahali popote ambapo nywele zimenyolewa au kung’olewa, ikiwa ni pamoja na uso, makwapa, kinena na miguuni.Tiba sahili ni kuacha nywele ziendelee kuota au kuzichenga tu badala ya kuzinyoa kabisa. Unaweza tumia krimu ya kunyoa au kutumia utaratibu wa kudumu wa kuondoa nywele wa laser au electrolysis. Nywele zilizoota ndani ya uvimbe zaweza tolewa kwa utaratibu kwa kutumia kikoleo. Kuna baadhi ya krimu ambazo zaweza saidia kupunguza uvimbe kama vile steroid cream, dawa za kukabiliana na chunusi, krimu za viua vijasumu ikiwa kuna maambukizi, au tembe za viua vijasumu, ikihitajika. Pindi baada ya utungaji mimba, yai lililorutubishwa husafiri kutoka mirija ya fallopian tubes hadi kwenye uterasi, na kujitungisha ukutani, siku ya sita au ya saba baadaye. Hili linapofanyika, huenda ukashuhudia damu kidogo kuvuja au kuumwa na tumbo. Huenda baadhi ya watu wakashuhudia uchovu na maumivu kwenye matiti wiki moja baada ya utungaji mimba, na dalili zingine kama vile kichefuchefu na kutapika, maumivu ya kichwa, na tumbo kuvimba siku au wiki chache baadaye. Wataalamu wanaonya dhidi ya kutumia tembe za P2 kiholela ILI kuepuka ujauzito, wasichana na wanawake wa umri mdogo wamekuwa wakitumia tembe za Postinor-2, maarufu kama P2, kuepuka kupata mimba baada ya kushiriki mapenzi bila kinga. Tembe hizo zinapatikana kwa urahisi na zinauzwa kwa Sh100 madukani.Kulingana na Shirika la Afya Duniani (WHO), tembe hizo zina uwezo wa kuzuia mimba kwa asilimia 95 iwapo zitamezwa ndani ya saa 72 baada ya tendo la ndoa bila kinga. Aidha zina madini ambayo husababisha mbegu za kiume kuwa dhaifu na kushindwa kupenya kwenye yai. Hata hivyo kutumia P2 hakumzuii mtumiaji kutokupata magonjwa ya zinaa. Shirika la WHO linasema kuwa tembe hizo zikimezwa mara kwa mara zinaweza kutatiza hedhi.Mara nyingi anayetumia dawa hizi mfululizo anaweza kupata mvurugano wa hedhi; ikakata au akapata mfululizo na hata kuchukua muda mrefu kushika mimba pale atakapohitaji kwa sababu ya ule mvurugano wa kalenda. WHO linasema kuwa tembe hizo hazifai kutumiwa kama njia pekee ya kuzuia mimba – watumiaji wanafaa kuwa na mbinu zingine. Wakulima wa chai kulipwa bonasi ya juu mwaka ujao WAKULIMA wa majanichai sasa wana kila sababu ya kutabasamu baada ya Waziri wa Kilimo Peter Munya kutangaza kuwa wataanza kulipwa bonasi za juu mwisho wa mwaka wa fedha 2021/22. Kati ya marekebisho mapya katika sekta ya majanichai ambayo yanatarajiwa kuanza kutekelezwa, ni usawazishaji wa bei ili kukinga wakulima wakati bei ya soko la kimataifa inashuka. Tangazo la Bw Munya lilijiri wakati ambapo serikali imesema bonasi ya mwaka 2020/21 italipwa mwezi ujao; ingawa itakuwa chini mno kutokana na bei ya chini ya zao hilo kimataifa, pamoja na usimamizi mbaya wa Mamlaka ya Ustawi wa Majanichai (KTDA). Waziri alikuwa akizungumza katika ziara yake kwenye kiwanda cha majanichai cha Mudete, Kaunti ya Vihiga. Alisema ingawa wakulima watapokea bonasi ya sasa ya Sh6 kwa kilo – ambayo ni chini mno – mwaka ujao pesa hizo zitapanda na watafurahia jasho lao. Kabla ya kukumbatia wazo la kusawazisha bei ya majanichai, Bw Munya alisema kuwa wakulima walikuwa wakiumia kwa kuwa bei ilikuwa ikipungua kila mara. Hali hii ilichangia baadhi ya wakulima kung’oa majanichai kisha kuanza kupanda mimea mingine. Gavana huyo ambaye ni mwenyekiti wa Kamati ya Fedha ya Baraza la Magavana (CoG), alisema kuna haja ya kupigajeki biashara ndogo na pia kuwapa vijana uwezo wa kujikimu kimapato kupitia ugavi sawa wa fedha. Vilevile, viongozi hao walijadili jinsi ya kumaliza mavamizi ya kila mara ya majangili katika Kaunti ya Laikipia na kaunti zingine jirani. “Usalama ni muhimu kwa maendeleo katika jamii. Ni jukumu la serikali kulinda maisha na mali ya Wakenya wote,” alihoji Bw Odinga.Magavana hao walisema kuwa wataendelea kukutana na Bw Odinga kujadili maslahi ya eneo hilo kabla ya uchaguzi mkuu wa mwaka ujao. “Tutapanga na kushiriki mazungumzo ya eneo hili tukilenga viongozi waliochaguliwa, viongozi wa kijamii, viongozi wa kidini, viongozi wa kibiashara, mashirika ya wakulima na wadau wengine mbalimbali kuhusu maslahi ya eneo letu. Mwindaji aliye makini hafanyi majadiliano kando ya barabara,” akasema Bw Muriithi. Aliongeza: “Huu ni mkutano wa kwanza katika msururu wa vikao kadha ambavyo tumepanga eneo hili. Vitaishia kwa kutangaza azimio la ukanda.” Bw Odinga alisisitiza kuwa chama chake cha ODM kitashirikiana na vyama vya kisiasa kutoka Mlima Kenya kupiga jeki azma yake ya kugombea urais. Kwenye ziara yake ya siku tatu, waziri huyo mkuu wa zamani alikutana na viongozi wa vyama vya PNU na KANU kutoka eneo hilo na kuahidi kushirikiana. Aidha, alisema ataendelea na mikutano kote nchini akijiandaa kwa uchaguzi mkuu 2022. Juzi, kaunti wanachama wa CEREB ziliafikiana kuwa wafanyabiashara, watengenezaji bidhaa na watoaji huduma katika maeneo yao watahitajika kuwa na leseni moja tu ya kaunti mwanachama, ili kuondoa vikwazo vya ushuru vinavyozuia ustawi wa biashara. EPRA yashikilia kuwa ushuru na bei ya mafuta ng’ambo ndio sababu ya kupanda kwa bei ya mafuta MAMLAKA ya Kusimamia Kawi na Petroli Nchini (EPRA) imehusisha kupanda kwa bei ya mafuta na kupanda kwa bei ya bidhaa hiyo katika masoko ya kimataifa na aina nyingi za ushuru inayotozwa mafuta. Akijibu maswali kutoka kwa wanachama wa Kamati ya Bunge kuhusu Fedha Jumanne Mkurugenzi Mkuu wa mamlaka hii Daniel Kiptoo alisema hali ni hivyo katika mataifa mengine ya ulimwengu. “Ongezeko la bei ya mafuta linashuhudiwa kote ulimwenguni sio Kenya pekee. Juhudi za ufufuzi wa uchumi zimechangia kupanda kwa hitaji la mafuta kwa matumizi viwandani na shughuli nyinginezo,” akawaambia wanachama wa kamati hiyo inayoongozwa na Mbunge Mwakilishi wa Homa Bay Gladys Wanga. Bw Kiptoo alisema ikiwa hali itasalia ilivyo sasa huenda bei ya mafuta isipungue siku za hivi karibuni ikiwa sheria kuhusu ushuru mbalimbali hazitabadilishwa huku ya mafuta katika masoko ya kimataifa ikiendelea kupanda. “Hadi pale asasi za kutunga sera na sheria kama vile Hazina ya Kitaifa na Bunge hazitaangalia upya viwango vya ushuru kwa lengo la kuvipunguza, Wakenya wataendelea kubebeshwa mzigo mzito wa bei ya mafuta,” akawaambia wabunge hao. Bw Kiptoo alisisitiza kuwa ni Bunge na Hazina ya Kitaifa pekee ambazo zinaweza kuwaokoa Wakenya kutokana na aina nyingi za ushuru na ada kwa mafuta. Mbunge wa Kitutu Chache Kaskazini Jimmy Angwenyi alipomtaka mkurugenzi huyo mkuu kuelezea ni kwa nini bei za mafuta katika mataifa jirani ya Tanzania, Uganda na Rwanda ni za chini kuliko Kenya ilhali baada ya nchi hizo zinapitisha mafuta yao Kenya, alirejelea suala hilo hilo la viwango vya ushuru. “Tofauti hiyo inatokana na tofauti katika viwango vya ushuru ya mafuta katika mataifa hayo ambavyo ni chini kuliko Kenya. Isitoshe, mataifa hayo yametoa nafuu kwa bei za mafuta na hivyo kuchangia bei ya chini,” Bw Kiptoo akasema. Wabunge walishangaa ni kwa nini kwa mfano mafuta inayouzwa nchini Uganda husafirishwa kwa umbali wa kilomita 1,165 kutoka Mombasa kupitia miji ya Busia na Malaba hadi Kampala ilhali petrol ni Sh115 kwa lita moja. Wabunge pia walilalamikia bei ya juu ya gesi ya kupikia wakisema hali hiyo inasababishwa na utepetevu wa EPRA wa kushindwa kudhibiti bei ya bidhaa hiyo.“Ndio ni kweli kwamba japo tunatoa leseni kwa waendeshaji biashara ya gesi ya kupikia hatujaanza kudhibiti bei yake bidhaa. Hali hii ndio imechangia bei yake kupanda. Hata hivyo, tunaweka mikakati ya kiufundi na hivi karibuni tutaanza kudhibiti bei ya gesi ya kupikia (LPG),” Bw Kiptoo akasema. JEFF Mundia ambaye ni Meneja wa Nairobi Farmers Market, soko lililoko Kiambu Road, kiungani mwa jiji la Nairobi pia ndiye msimamizi wa duka la familia yake. Aidha, familia yake ni wakulima Kaunti ya Tharaka Nithi. Kwenye ekari kumi, hukuza matunda kama vile; mapapai, karakara, ndizi, maparachichi na pia matikitimaji. Vilevile, huzalisha mazao mengine kama maboga, vitunguu, nyanya na miwa.Huku mengi ya mazao yakiwa yanayoharibika haraka baada ya mavuno, kulingana na Jeff duka hilo limewasaidia kwa kiasi kikubwa kufikia wateja. “Kando na bidhaa tunazolima, pia hununua mazao ya wakulima wengine,” asema.Hatua ya kuwa na duka kiungani mwa jiji la Nairobi imewasaidia kukwepa kero ya mawakala, ambao wamevamia soko la bidhaa za kilimo. Duka hilo ambalo ni sawa na kiwanda cha kutengeneza sharubati, lina wafanyakazi kadha.Akisifia mpango huo, Jeff anasema ukiigwa na wakulima na wafanyabiashara wa mazao mbichi ya shambani utawasaidia kukwepa hasara ya kuharibika na kuoza. Pauline Kainyu ni mfanyabiashara eneo la Lang’ata, jijini Nairobi na hutengeneza juisi na maziwa ya mtindi (yoghurt) kutokana na mazao mbichi ya shambani.Mbali na mashine ya kusaga matunda, pia ana ya kukama juisi kutoka kwenye miwa. “Licha ya kuokoa mazao yasiharibike, yanapoongezwa thamani bei huongezeka,” Pauline asema.Aliingilia biashara ya kuunda juisi na kuuza bidhaa za kula mwaka uliopita, 2020 Kenya ilipokumbwa na Homa ya Corona. “Nilikuwa katika sekta ya mapishi na iliathirika pakubwa kufuatia amri ya watu kukongamana ili kudhibiti msambao wa Covid-19.“Nilianza kwa kuuza bidhaa za kula na mazao mbichi ya shambani na ambayo yalikuwa yanaharibika yakikosa wanunuzi, ndiposa nikaibuka na mpango wa kuyaongeza thamani,” afafanua. Mpango wa kuongeza mazao mbichi thamani hata hivyo haukosi changamoto zake, endapo mkulima au mfanyabiashara hana vihifadhio.Baada ya kusindika mazao, ni muhimu vinywaji vihifadhiwe vyema kwa kutumia jokofu (friji), chombo ambacho ni ghali hasa kwa watangulizi biashara. Ripoti yaibua wasiwasi kuhusu utunzaji wa nguruwe UBORA wa nyama za nguruwe unategemea malezi, namna ya kuwasafirisha kuelekea kichinjioni na wanavyotunzwa kabla ya kuchinjwa. Shirika la Kimataifa Kutetea haki za Mifugo na Wanyamapori, lisilo la kiserikali, linasema kuna uhusiano wa jinsi nguruwe wanafugwa, kuhudumiwa na nyama zake. Kwenye ripoti ya hivi punde ya shirika hilo, World Animal Protection, ubora wa nyama za nguruwe unategemea wanavyotunzwa wakati wa ufugaji, kuwasifirisha buchari na wanavyohudumiwa kabla ya kuchinjwa. Ripoti hiyo ilitolewa baada ya utafiti uliofanywa katika kichinjio cha Ndumbu-ini, kilichoko eneo la Kabete, Kiambu na kiungani mwa jiji la Nairobi, kuonyesha asilimia 25.83 ya nyama za nguruwe ni za ubora wa chini. Buchari hiyo husambaza nyama zake katika mitaa mbalimbali Kaunti ya Nairobi. World Animal Protection ilishirikiana na Taasisi ya Kimataifa katika Utafiti wa Mifugo (ILRI) na Chuo Kikuu cha Nairobi (UoN), kufanya utafiti huo na uliotekelezwa kati ya Januari 5 na Machi 2021. Mfugaji wa nguruwe Kaunti ya Kiambu…PICHA/ SAMMY WAWERU Yakizua hali ya wasiwasi kuhusu usafirishaji wa mifugo, matokeo yanafichua kwamba asilimia 27.7 ya nguruwe walisafirishwa kwa njia isiyofaa, wengi wakifungwa kwenye pikipiki hivyo basi kuhisi uchungu na kusababisha nyama kuwa duni. Waliobebwa kwa kutumia magari, walisongamana.Utafiti huo pia unaonyesha asilimia 52 ya nguruwe waliwekwa zaidi ya saa 24 kichinjioni baada ya kununuliwa, ikizingatiwa walivyosafirishwa kuibua maswali. Mifugo hawapaswi kuwekwa zaidi ya saa 18 kichinjioni, shirika hilo likisisitiza kwamba chini ya muda huo wanapasa kupewa chakula na maji ya kutosha. Utafiti wa World Animal Protection pia unaonyesha asilimia 20 ya nguruwe waliohusishwa na kutoka kwa wafugaji tofauti waliwekwa pamoja, jambo lililochangia kupigana wakitafuta nafasi ya kutosha kujituliza, hivyo basi kusababisha majeraha. “Maslahi ya mifugo yanapopuuzwa, kilele chake kitaishia kuwa na nyama za ubora wa chini. Haki za mifugo na wanyama zitiliwe maanani,” akasema Dkt Victor Yamo, Meneja wa Masuala ya Kampeni ya Mifugo katika shirika hilo, wakati wa uzinduzi wa ripoti hiyo kupitia hafla iliyoandaliwa kwa njia ya mtandao wa Zoom. Matokeo ya utafiti huo yaliibua maswali wanyama wanavyopaswa kuchinjwa, Dkt Yamo akisema wanapochinjwa kwa njia isiyofaa huishia kuhisi uchungu kupita kiasi na kung’ang’ana.Kulingana na mtaalamu huyu, takriban asilimia 99 waliotumika katika utafiti walichinjwa vibaya. “Wanyama wanapochinjwa kwa njia isiyofaa huzongwa na msongo wa mawazo na kuachilia homoni ya adrenaline na asidi ya lactic, chembechembe ambazo huharibu ubora wa nyama,” Dkt Yamo akasema, akihimiza wafugaji na wafanyabiashara kuzingatia matunzo bora ya mifugo na mifumo ya kuwasafirisha kuelekea vichinjioni. “Nyama za mifugo waliozongwa na msongo wa mawazo hazina maji ya kutosha, hivyo basi kuwa mbovu. Ni hasara kwa mfugaji na mfanyabiashara,” akaelezea daktari huyo wa mifugo. Alisema uchunguzi wao unaonyesha nguruwe wengi huwekwa alama kwa kukatwa na kifaa chenye makali wakati wakisubiri kuchinjwa, ili kuwatambua. Chiloba sasa ateuliwa kinara wa Mamlaka ya Mawasiliano ALIYEKUWA Afisa Mkuu Mtendaji wa Tume Huru ya Uchaguzi na Mipaka (IEBC) Ezra Chiloba Jumane jioni aliteuliwa kuwa Mkurugenzi Mkuu wa Mamlaka ya Mawasiliano Nchini(CA). Kupitia taarifa kwa vyombo vya habari Jumanne, CA ilisema imemteua Bw Chiloba baada ya kufuzu kufuatia maombi ya waliomezea mate wadhifa huo iliotaja ulikuwa na ushindani mkuu. Bw Chiloba na ambaye aliondolewa afisini na IEBC 2018 kwa madai kuwa alipatikana na makosa ya kukiuka mikakati ya utoaji zabuni katika uchaguzi mkuu wa 2017 na marudio ya urais, atahudumu kwa kipindi cha miaka minne. Baada ya kukamilisha kipindi hicho, anaweza kuomba upya awamu nyingine kuhudumu. “Bw Chiloba ni mshauri wa mikakati na mshirika wa kampuni ya Chil & Kemp, na vilevile wakili wa Mahakama Kuu ya Kenya,” inasema taarifa iliyotumwa na mwenyekiti wa CA, Bw Kembi Gitura. Bw Chiloba ana Shahada ya Digrii kuhusu masuala ya sheria kutoka Chuo Kikuu cha Nairobi (UoN), Shahada ya Uzamili masuala ya sanaa kutoka Central European University, Hungary na Shahada nyingine ya Uzamili kuhusu Sayansi kutoka Chuo Kikuu cha Oxford. Taarifa hiyo pia ilisema ana stashahada katika masuala ya blokcheni, teknolojia inayosifiwa mono duniani kwa uwezo wake wa kuzima wizi wa kura. Yaibuka Mfanyabiashara wa Sudan kusini raia wa Kenya alitembelewa na wanaume wawili usiku aliouawa Mmoja wa wanaume hao alisemekana kuwa “mlinzi katika Ikulu ya Nairobi.”Akitoa ushahidi mbele ya Jaji Grace Nzioka, Bw Antony Kaka alisema pia alimtembelea Monicah Kimani usiku huo wa Septemba 19 2018 lakini,walikutana kwenye lango kuu la kuingia mtaani humo. Alisema Monicah alimweleza alikuwa na wanaume wawili waliokuwa wamemtembelea, mmoja raia wa Lebanon na mwingine “Mlinzi katika Ikulu.”Bw Kaka alisema hayo alipotoa ushahidi dhidi ya Joseph Irungu almaarufu Jowie na aliyekuwa mtangazaji Jackie Maribe walioshtakiwa kwa mauaji ya Monicah usiku wa Septemba 19/20 2018. “Nilipowasili katika makazi hayo mwendo wa saa tatu unusu usiku, Monicah alitoka kwake tukakutana kwenye lango kuu.Tulikumbatiana kisha akanieleza alikuwa na wageni wawili mmoja raia wa Lebanon na mwingine Afisa wa Ulinzi katika Ikulu,” alisema Bw Kaka. Hatimaye alipokea habari kwamba Monicah aliaga.Shahidi huyo alikanusha madai ya Prof Nandwa kwamba yeye na Monicah walikuwa wapenzi.Bw Kaka alikataa kata walikuwa wapenzi na marehemu ila alidumisha “walikuwa marafiki tu wa kawaida.” Bw Kaka alisomewa ushahidi wa Bw Owen aliotoa kortini akisema “usiku wa Septemba 19, 2018 alimtembelea Monicah alipowasili kutoka Sudan kusini alipokuwa akifanya biashara na kumpata Walidi na mwanaume mwingine aliyeelezwa na Monicah, Jowie ni afisa wa polisi wa kimataifa (Interpol).” Mtafiti akichukua sampuli ya maji katika Mto Okhchuchay ambao rangi yake imebadilika na kuwa ya manjano kutokana na kemikali. PICHA/ HISANI NA MASHIRIKA KAMPUNI mbili nchini Armenia ndizo zinahusika na uchafuzi wa hali ya juu wa Mto Okhchuchay, mwanadiplomasia kutoka Azerbaijan amesema. Ruslan Nasibov, afisa wa masuala ya kigeni katika afisi ya ubalozi ya Azerbaijan jijini Addis Ababa, Ethiopia, amesema said tatizo kubwa la kimazingira na kiafya liko njiani katika nchi hiyo kutokana na uhafuzi wa kiholela wa Mto Okhchuchay. “Tunakerwa mno na athari za kimazingira na kiafya kutokana na uchafuzi wa unaoendelea katika Mto Okhchuchay unaoendeshwa na kampuni mbili kutoka Armenia,” alisema. Bw Nasibov alisema mto huo ambao unatoka Armenia hadi Azerbaijan unachafuliwa na kampuni mbili za kimataifa – Zangezur Copper Molybdenum Combine na Kapan Mining & Processing Plant, zilizo nchini Armenia. “Mto huo umechagfuliwa sana na uchafu unatotupwa humo ndani kutoka kwa viwanda vya kampuni hizi na sasa ni tisho kwa Maisha ya wananchi wa Azerbaijan,” alisema balozi huyo. Alifichua kuwa utafiti uliofanywa kati ya Januari na Machi mwaka huu unaonyesha kuwa kiwango cha juu cha madini hatari kama copper, molybdenum, magnanes, iron, zinc na chromium kimeingia katika maji yam to huo. “Tulichogundua ni kuwa kiwango cha uchafuzi katika mto huo kilikuwa juu ikilinganishwa na mito mingine inayotoka mataifa jirani,” alisema. Aliongeza kuwa kuchafuliwa kwa maji ya mto huo kutaumiza wanyama wa majini na kuhatarisha Maisha ya maelfu ya watu wanaotumia maji hayo chafu na kumbukizwa magonjwa. Asilimia 70 ya maji yote nchini Azerbaijan hutokana na mito inayoingia nchini humo kutoka mataifa Jirani, ukiwemo Mto Okhchuchay. Bw Nasibov alisema maji kutoka mto huo hutumika sana kwa kunywa na kunyunyizia mimea. Uchafuzi huo wa maji yanayotumiwa kwa shughuli za nyumbani na kilimo unaweza kuzua athari mbaya kwa wakazi. Kulingana na tafiti kadhaa, mwanadiplomasia huyo alisema, rangi yam to huo imebadilika na kuwa ya manjano ya aside huku samaki wengi wakiuawa kutokana na kiwango kikubwa cha kemikali. “Kutokana na hili, tunaomba jamii ya kimataifa kuingilia kati suala hili ambalo Armenia inahusika, wakiwemo Waafrika,” alisema. Alisema kampuni husika zimedinda kufuata kanuni za kimataifa kuhusu mazingira kwa kutupa taka kwenye mto huo bila kujali huku Armenia ikifumbia macho sual hilo ikijua ni kitendo kisichokubalika kwani kinahatarish amaisha ya watu wa Azerbaijan nae neo la Caucus kwa jumla. “Hili si jambo tu la watu wa Azerbaijan lakini kwa kila mtu anayejali Maisha ya wanadamu katika masuala ya mazingira na afya duniani wakiwemo wale wanaoishi Afrika,” alisema mwanadiplomasia huyo. Bw Nasibov alisema nchi yake inaamini kuwa maji yanafaa kuwa jambo la ushirikiano bali si mafarakano, akiongeza kuwa wamekuwa wakijitahidi kuhakikisha kuwa Makubaliano ya Helsinki kuhusu Maji ya Mipakani yametiwa Saini na kila taifa husika. Alisema Armenia bado haijatia saini mkataba huo ulioasisiwa mwaka 1992 nchini Finland kwa lengo la kuimarisha mikakati ya kitaifa na ushirikiano wa kimataifa wa kulinda maji ya mipakani na yale ya nchini. Uteuzi wa Chiloba ni njama ya kuboronga uchaguzi 2022 – Akombe ALIYEKUWA kamishna katika Tume Huru ya Uchaguzi na Mipaka (IEBC) Dkt Roselyn Akombe amedai uteuzi wa aliyekuwa afisa mkuu mtendaji wa tume hiyo Ezra Chiloba kuwa Mkurugenzi Mkuu wa Mamlaka ya Mawasiliano (CA) ni njama ya kuboronga matokeo ya uchaguzi mkuu ujao. Jumanne jioni, muda mfupi baada ya CA kutuma taarifa kwa vyombo vya Habari kuhusu uteuzi wa Bw Chiloba, Akombe alichapisha madai hayo kwenye ukurasa wake wa Twitter. “Kutoakana na uteuzi wa Mkurugenzi Mkuu mpya wa CAK (akimaanisha CA), mchakato wa uchaguzi wa 2022 umepangwa vizuri,” @DrRoselyneAkombe akaelezea. Akaongeza: “CAK – Usambazaji wa matokeo kieletroniki.” Mamlaka ya Mawasiliano Nchini ilisema imemteua Bw Chiloba baada ya kufuzu kufuatia maombi ya waliomezea mate wadhifa huo iliotaja ulikuwa na ushindani mkuu. Chiloba aliondolewa afisini na IEBC 2018 kwa kile tume hiyo ilidai alipatikana na makosa ya kukiuka mikakati ya utoaji zabuni katika uchaguzi mkuu wa 2017 na marudio ya urais. WABUNGE waisuta TSC kwa kubebesha walimu mzigo wa mafunzo ya ziada WABUNGE Jumanne jioni walipinga vikali mpango wa Tume ya Huduma za Walimu (TSC) ya kuwataka walimu kulipa Sh6,000 kila mwaka kugharamia mafunzo yao ya ziada. Wakiunga mkono ombi kutoka kwa walimu wa Nairobi lililosomwa kwa niaba yao bungeni na Mbunge wa Emuhaya Omboko Milemba wabunge waliisuta TSC kwa kufanya uamuzi huo bila kuwahusisha walimu. Wabunge walisema wazo hilo ni bora lakini mafunzo hayo yanapaswa kugharamiwa na TSC wala sio walimu ambayo walisema wanapokea mishahara finyu na hivyo hawawezi kumudu gharama ya mafunzo hayo. “Ni jambo la kawaida kwa asasi yoyote ile kuwahitaji wafanyakazi wake kupokea mafunzi ya ziada. Lakini asasi husika ndio inapaswa kugharamia mafunzo hayo sio wafanyakazi. Kwa hivyo, TSC ambayo ndio mwanajiri wa walimu inapaswa kubeba mzigo huo kwa niaba ya wanafunzi watakaofaida wali sio walimu,” akasema mbunge wa Kabuchai Majimbo Kalasinga. Naye Mbunge wa Nyando Jared Okello alisema walimu hawapati mishahara mikubwa na hivyo hawafai kubebeshwa mzigo mwingine wa kulipia mafunzo yao ya ziada. “Kuwahitaji walimua kulipa Sh6000 kwa kila somo katika mafunzo hayo ni kuwanyanyasa walimu hao. Kwa hivyo, naliomba Bunge hili kusitisha mpango huu hadi mipango mwafaka itakayowekwa kutekeleza mpango huu,” akasema mbunge huyo aliyechaguliwa kwa tiketi ya chama cha ODM. Naye Mbunge Maalum David Sankok alihoji vigezo ambavyo TSC iliumia kuteua vyuo vikuu vinne ambavyo vitatoa mafunzo hayo. Mbili kati ya vyuo hivyo, Chuo Kikuu cha Riara na kile cha Mount Kenya, ni vyuo vya kibinafsi. “TSC ni tume ya kikatiba na ambayo inafadhiliwa na fedha za umma. Mbona ipeane zabuni kama hii kwa vyuo vikuu vya kibinafsi bila kuelezea vigezo ilivyotumia?”, Bw Sankok akauliza. Katika ombi lau kwa bunge walimu hao wa Nairobi ambao ni wanachama wa chama cha kutetea masilahi ya walimu wa shule za upili (KUPPET) walilitaka bunge kuiamuru TSC iitishe mkutano wa wadau kabla ya kutekeleza mpango huo. “Utekelezaji wa mpango huu wa mafunzo ya ziada kwa walimu usitishwe kwa muda hao wadau wote watakapoitwa kwa kukubaliana kuhusu namna ya kuyaendesha,” akasema Bw Milemba, ambaye ni mwenyekiti wa kitaifa wa Kuppet. Chini ya mpango huo walimu watahitajika kupata mafunzi katika nyanja sita (module), kila moja ikichukua kipindi cha miaka mitano. Kwa hivyo, watahitajika kulipa jumla ya Sh180,000 kukamilisha mafunzo hayo. Hatimaye Bomet yauza majanichai Iran GAVANA wa Bomet Hillary Barchok hatimaye jana aliongoza maafisa wa Kaunti hiyo kuuza tani 84 za majanichai moja kwa moja kwa serikali ya Iran. Hii ni baada ya majaribio ya kuuza majanichai hayo kutibuka mara tatu tangu Januari 25 mwaka huu. Mauzo hayo yamefanyika baada ya mahakama juzi kutoa uamuzi kwamba Kaunti au shirika linaweza kuuza majanichai yake moja kwa moja nje ya nchi bila kuhusisha serikali ya taifa mradi sheria ifuatwe. Jaji Roselyne Korir wa Mahakama ya Bomet aliharamisha kifungu cha sheria za majanichai kilichosisitizia kuwa mauzo hayo lazima yafanywe kupitia mnada jijini Mombasa kabla ya kusafirishwa nje ya nchi. Waziri wa Kilimo Peter Munya hata hivyo ametaja mauzo hayo kama feki kwa kuwa serikali ya kitaifa haikuhusishwa na pia Iran inakabiliwa na vikwazo vya kimataifa vya uchumi. Akiwa mjini Bomet, Bw Munya alisema Bodi ya Majanichai pamoja na Mamlaka ya Kilimo cha Majanichai (KTDA) hazikuhusishwa katika majadiliano na mauzo hayo. “Hatukuhusishwa na hata asasi mbalimbali za serikali hazikuidhinisha mauzo hayo nchini Iran. Ni Gavana Barchok pekee ambaye anaweza kutoa ufafanuzi kuhusu mauzo hayo,” akasema Bw Munya akijibu maswali wakati wa mkutano na wakulima wa kiwanda cha Kapkoros, Bomet ya Kati. Aidha alisema kuwa viongozi wanaotaka majanichai yauzwe moja kwa moja nje ya nchi bila kupitia mnada wa Mombasa wanalenga kuwafilisi wakulima jasho lao. “Mauzo ya moja kwa moja yatasababisha mawakala wapore wakulima pesa zao kwa kuwa hawaweki wazi bei inayotumika. Hiyo haitakuwa kwa sababu serikali pia ishaweka bei ya wastani ambayo itatumika kuuza majanichai nchini ndipo wakulima walipwe bonasi za juu,” akaongeza Bw Munya. “Makubaliano yanayodaiwa kuwa kati ya Iran na Bomet kuhusu mauzo ya majanichai ni feki. Hakuna majanichai ambayo yamesafirishwa hadi Iran wala hayajafikishwa Mombasa ndipo yasafirisishwe nje ya nchi. Iwapo KTDA haikuhusishwa basi nani anaendesha mauzo hayo nje ya nchi?’’ akauliza Bw Munya mnamo Julai 14. Hata hivyo, Bw Barchok alisisitiza kuwa mauzo hayo yalikuwa halali na mauzo hayo yaliendeshwa na kampuni za kibinafsi baada ya Kaunti kujaribu kuishawishi KTDA ikubali mpango huo bila mafanikio yoyote. Kulingana na gavana huyo makubaliano na Iran yatawasaidia wakulima kupata pesa za juu na pia kuwafungulia masoko ya nje siku zijazo badala ya kutegemea serikali pekee. Wabunge wakiri IEBC imepungukiwa na fedha za uchaguzi SIKU chache baada ya Mwenyekiti wa Tume Huru ya Uchaguzi na Mipaka (IEBC) Wafula Chebukati kulalamikia kupungukiwa na fedha za kufadhili matayarisho ya uchaguzi mkuu ujao, bunge linaonekana kuingilia kati suala hilo. Mnamo Jumatano, Septemba 29, 2021, Mwenyekiti wa Kamati ya Bunge kuhusu Bajeti Kanini Kega alitangaza kuwa wanachama wa kamati yake na wale wa Kamati ya Haki na Masuala ya Sheria watakutana na makamishna wa tume hiyo kujadili suala hilo. Alitoa tangazo hilo kwenye kikao na wanahabari baada ya kukutana na wanne kati ya makamishna saba wa IEBC wakiongozwa na Naibu Mwenyekiti Juliana Cherera. “Tunakubali kwamba IEBC inakabiliwa na upungufu wa fedha za kuandaa uchaguzi mkuu. Hii ndio maana tumeafikiana na makamishna hawa walionitembelea kwamba tutakutana nao kuchambua bajeti hiyo kwa lengo la kuziba mapengo yaliyopo,” Bw Kega akawambia wanahabari afisini mwaka katika jumba la KICC baada ya kufanya mashauriano na makamishna hao. “Ninaweza kuthibitisha kuwa katika mwaka wa kifedha uliopita tulitengea IEBC Sh10 bilioni na katika mwaka huu wa kifedha tume hii imetengewa Sh16 bilioni. Sasa inakabiliwa na upungufu wa Sh14 bilioni kutokana na bajeti yake ya Sh41 bilioni,” akeleza. “Kwa hivyo, tumekubaliana kwamba tutafanya mkutano na makamishna hawa pamoja na wenzetu wa JLAC ili tujadili suala hili la bajeti na masuala yote yanayohusu matayarisho ya uchaguzi mkuu wa 2022. Mkutano huo utafanyika wiki ijao,” Bw Kega, ambaye ni Mbunge wa Kieni akaongeza. Alisema kuwa katika mkutano huo ambao utafanyika Mombasa, IEBC itapata nafasi ya kuwafafanulia wabunge jinsi itakavyotumia bajeti ya Sh41 bilioni. “Tukishawishika kuwa bajeti hiyo ina mantiki hatutasita kuiuliza Hazina ya Kitaifa iongezee IEBC fedha katika Bajeti ya kwanza ya ziada itakayowasilishwa mwishoni mwa Oktoba mwaka huu,” Bw Kega akaeleza. Alisema kuwa haja kubwa ya bunge ni kuiwezesha IEBC kuendesha uchaguzi mkuu kwa njia huru, haki na itakayoaminika na wadau wote. Wakati huo huo, baadhi ya wabunge wameisuta IEBC kwa kupandisha bajeti yake kupita kiasi bila sababu maalum. Kiongozi wa wengi katika Bunge la Kitaifa Amos Kimunya alisema hali hiyo inaashiria ubadhirifu wa pesa za umma ihali tume hiyo inaweza kuendesha shughuli hiyo kwa kiasi cha chini cha fedha kuliko Sh40.9 bilioni. “India hutumia kiasi kidogo cha fedha kuendesha uchaguzi ikilinganishwa na Kenya ilhali ina idadi kubwa ya wapiga kura. IEBC inatuchezea shere kwa kuweka bajeti kubwa kiasi hiki,” akasema Bw Kimunya ambaye ni Mbunge wa Kipipiri. “Hatuwezi kutumia Sh40 bilioni kila baada ya miaka mitano kugharamia uchaguzi. Ina maana kuwa kuna dosari kubwa katika tume hii,” akasema. Tukipunguza bei ya mafuta tutalemewa kufadhili shughuli za serikali – Wizara ya Fedha WAKENYA wataendelea kubebeshwa mzigo mzito wa bei za juu za bidhaa za mafuta baada ya serikali kukataa kupunguza ushuru na ada zinazotozwa bidhaa hiyo. Katibu katika Wizara ya Fedha Julius Muia Jumatano aliiambia Kamati ya Bunge kuhusu Fedha kwamba hatua kama hiyo itaathiri uwezo wa serikali kufadhili bajeti yake ya sasa ya kiwango cha Sh3.3 trilioni. “Kupunguzwa kwa ushuru unatozwa mafuta kutapunguza mapato ya serikali na hivyo kushindwa kufadhili shughuli zake ilivyoratibiwa katika bajeti ya mwaka huu. Hatua hiyo pia itachangia serikali kukopa zaidi hali itakayoleta madhara makubwa kwa uchumi na wananchi,” Bw Muia akaambia wanachama wa kamati hiyo wakiongozwa na mwenyekiti wao Gladys Wanga. “Kupunguzwa kwa ushuru huo pia kutaathiri muunda wa Sheria ya Ugavi wa Fedha baina ya Serikali Kuu na serikali za kaunti. Vile vile, tunahitaji fedha za kufadhili miradi kama vile ujenzi wa barabara, SGR miongoni mwa miradi mingine,” akaongeza. Bw Muia alieleza kuwa kupanda kwa bei ya mafuta wakati huu kumechangiwa pakubwa na kupanda kwa bei ya bidhaa hiyo katika masoko ya kimataifa. “Hali hii imechangiwa na kupungua kwa uzalishaji wa mafuta na kupanda kwa hitaji lake baada ya mataifa mengine kuanza kuanza kufufua chumi zao zilizoathiriwa na ugonjwa wa Covid-19,” akasema. Bw Collins Kibet Moi alieleza Mahakama ya Nakuru kwamba, yupo tayari kuchangia kwenye malezi ya watoto hao wawili aliowazaa na Bi Gladys Jeruto Tagi, kabla ya wao kutengana zaidi ya miaka minane iliyopita. Alisema anadhamiria kuwasilisha mapendekezo rasmi mbele ya korti pamoja na Bi Tagi kuhusu jinsi atakavyowashughulikia watoto hao. Bw Kibet, aliyekuwa amekanusha kuwazaa watoto hao, alilazimika kunyenyekea baada ya uchunguzi huo kufichua kuwa, ndiye baba mzazi wa watoto hao wenye umri wa miaka 11 na miaka tisa. Kulingana na ripoti ya DNA, matokeo ya vipimo yaliyowasilishwa kortini mnamo Agosti 25, yalionyesha kuwa chembechembe za DNA za Bw Kibet zinafanana na za watoto hao wawili kwa asilimia 99.9, kumaanisha uwezekano wa kiwango cha juu zaidi kuwa ndiye baba mzazi wa watoto hao. Akiwa mbele ya Hakimu Mkuu Benjamin Limo, Bw Kibet, kupitia wakili wake aliomba muda zaidi ili kuwasilisha mapendekezo yake kuhusu mchango wake katika malezi. “Mshtakiwa amekubali kuwasaidia watoto lakini hana uwezo wa kulipa kiasi cha pesa kilichoitishwa na mlalamishi. Hivyo basi, anaomba idhini ya korti kuwasilisha mapendekezo rasmi kuhusu jinsi atakavyowasaidia watoto hao,” alisema wakili. Bi Tagi aliyewasilisha kesi hiyo mnamo Machi alikuwa ameitisha Sh1 milioni kugharamia malezi ya watoto.Kupitia wakili wake David Mong’eri, mama huyo alidai pesa hizo ni za kugharamia mahitaji ya kibinafsi ya watoto hao. Sheria njiani kupunguza walinzi wa DP hadi 30 WIZARA ya Usalama wa ndani, inapendekeza maafisa wa usalama wa kumlinda naibu rais wasiwe zaidi ya 30. Haya yanajiri siku moja baada ya Waziri wa Usalama wa Ndani, Fred Matiang’i kufichua kwamba, Naibu Rais William Ruto analindwa na maafisa 257. Wizara hiyo inasema idadi ya walinzi wanaodumisha ulinzi kwa naibu rais inafaa kuthibitiwa ili kuepuka matumizi mabaya ambayo yamefanya baadhi ya maafisa wa umma kutengewa maafisa wengi kuliko wanaohitaji. Maelezo kuhusu sheria hiyo iliyopendekezwa yalifichuliwa wakati wa kikao cha siri kati ya kamati ya bunge kuhusu usalama na waziri Matiang’i Jumatano. Kamati inayosimamiwa na Mbunge wa Lari, Peter Mwanthi, ilifurahishwa na sheria hiyo mpya na ikaagiza wizara kuharakisha kuandaa mswada baada ya kuibuka kuwa naibu rais ana walinzi 257 wanaolinda makazi na biashara zake tofauti wakati ambao nchi inakabiliwa na changamoto nyingi za kiusalama. Wizara ilikuwa imeomba kamati kuandaa mswada lakini wabunge wakakataa ombi hilo wakisema wizara, ambayo inahusika na mahitaji ya usalama wa nchi inastahili kufanya hivyo. “Kuna dharura ya kuwa na sheria hiyo na wizara iko katika hali nzuri kuitayarisha kwa kuwa ina maafisa wanaoelewa masuala hayo,” Bw Mwanthi aliambia Taifa Leo jana. “Tunataka wizara kuandaa sheria hiyo kwa sababu ina makamanda wanaoelewa jinsi ya kukabili suala la usalama na ulinzi wa watu mashuhuri,” aliongeza. “Suala hili ni la dharura. Tunataka mswada huo ndani ya wiki mbili au tatu. Wacha wautayarishe na kutuletea ili tuweze kuuchunguza na kuona tunachoweza kuongeza, kutoa au kuukubali ulivyo kwa sababu kinachotendeka kwa sasa hakiwezi kuruhusiwa kuendelea,” alisema Bw Mwanthi. Pendekezo la kuwa na sheria kuhusu idadi ya walinzi wanaofaa kulinda watu mashuhuri liliibuka katika mawasilisho ya waziri kwa kamati alipokuwa akifafanua mabadiliko katika ulinzi wa Dkt Ruto ambayo yalizua mdahalo mkali. Mbali na kuweka idadi ya walinzi wa naibu rais kuwa 30, wizara inapendekeza walinzi wa mawaziri na viongozi wa bunge- viongozi wa wengi na viranja- wasiwe zaidi ya wanne huku kila mbunge akiwa na mlinzi mmoja. Hata hivyo wizara ilipendekeza mazungumzo kati ya mihimili mitatu ya serikali ili kufahamu mahitaji ya usalama ya Jaji Mkuu na maspika wawili wa bunge. Shule zakosa maji ya kupikia watoto WALIMU katika baadhi ya shule za Kaunti ya Tana River, wamelazimika kuwapa watoto chakula kibichi ili wakajipikie nyumbani kwa vile hakuna maji ya kupika. Imebainika kuwa, watu zaidi ya 60,000 wako hatarini kuathirika na njaa katika maeneo tofauti ya kaunti hiyo.Mratibu wa Mamlaka ya Kitaifa ya Kudhibiti athari za Ukame, tawi la Tana River, Bw Abdi Musa, alisema Kaunti Ndogo za Bura, Tana Delta na Tana River ndizo zina mahitaji zaidi. Katika maeneo ya Kone na Asa yaliyo Tana Delta, imeripotiwa zaidi ya familia 200 zilihama makwao ili kutafuta chakula na maji kwa kuwa mvua haijanyesha katika baadhi ya maeneo hayo tangu mwaka uliopita. “Shuleni kuna chakula kilichohifadhiwa, lakini tatizo ni jinsi ya kupika chakula hicho. Hakuna maji. Masomo yanaathirika,” akasema. Wanafunzi waliotegemea chakula cha shuleni sasa hupewa chakula kibichi ambacho watahitajika kupikiwa na wazazi wao, kisha wabebe wanapoenda shuleni ili wale wakati wa mchana. Baadhi ya familia sasa hutegemea chakula hicho hicho ambacho watoto hupewa shuleni. Waziri wa Kilimo, Bw Peter Munya alisema baraza la mawaziri litakutana wiki ijayo kujadili baa la njaa linalokumba zaidi ya watu milioni katika takriban kaunti 12 nchini, ili kuamua njia mwafaka za kuepusha maafa. Kati ya mikakati ambayo serikali inazingatia, ni kununua mifugo kutoka kwa wafugaji ili kuwaepushia hasara kwa sababu mifugo wameanza kufa katika baadhi ya maeneo. Vile vile, serikali inatarajiwa kuamua jinsi ya kufikia idadi kubwa zaidi ya wananchi wenye mahitaji na kuwapa pesa za kununua chakula. “Tumekuwa tukitathmini hali ilivyo. Tuna kamati katika la baraza la mawaziri ambayo inahusika na masuala ya ukame na baa la njaa. Kamati hiyo inaweka mikakati ya haraka ya kusaidia waathiriwa,” alisema Bw Munya. Ijapokuwa Bw Munya alizidi kusema wizara yake imeanza kuandaa wakulima kwa msimu wa mvua, utabiri wa hali ya hewa uliotolewa mapema wiki hii, ulionyesha kuwa bado kutakuwa na uhaba wa mvua msimu huu. Magavana wa kaunti za Kaskazini Mashariki, walimtaka Rais Uhuru Kenyatta, atangaze hali inayoshuhudiwa kuwa janga la kitaifa. “Hali imeharibika zaidi kwa sababu ya uvamizi wa nzige ulioshuhudiwa awali ambapo mimea iliharibiwa. Sasa kuna ukame ambao tayari umeonyesha athari zake katika maeneo kama vile Kutolo na Mandera Magharibi, na vile vile sehemu za Kaunti ya Wajir,” akasema Gavana wa Mandera, Bw Ali Roba. Kando na kuililia serikali kuu, walishauri kaunti zinazokumbwa na njaa kuhakikisha kuna bajeti ya kusaidia wananchi, kando na zile za kupambana na janga la corona.Katika Kaunti ya Lamu, Kamishna Irungu Macharia alisema takriban Sh100 milioni zinahitajika kwa dharura ili kusaidia waathiriwa wa njaa. Mkurugenzi wa NDMA, Kaunti ya Lamu, Bw Mohamed Dahir, alisema wafugaji kutoka kaunti jirani za Tana River na Garissa, tayari wamefurika Lamu, na kusababisha hofu ya migogoro kuhusu sehemu za malisho. Benki hii ilikuwa imeipa kampuni ya Midland Hauliers Limited mkopo wa zaidi ya Sh700milioni.Midland Hauliers Ltd ilikuwa imetumia malori yake manne KBJ 990X, KBK 090P,KBJ 990S na KBV 621V kama dhamana katika benki ya Prime kukopa pesa. Serikali inavyokiuka Katiba kuacha raia wafe njaa INAONEKANA haki zilizoorodheshwa kwenye Katiba zinalenga kuwafaa tu mabwanyenye na kubagua maskini. Sura ya Pili ya Katiba imeorodhesha haki mbalimbali za Wakenya. Kifungu cha 43 (1) kinasema kuwa hakuna Mkenya anafaa kuhangaishwa na njaa na kila mtu anastahili kuwa na chakula cha kutosha na ubora wa juu. Kifungu hiki hakijatekelezwa kwani tangu kupitishwa kwa Katiba ya sasa 2010, baa la njaa limesalia donda ndugu humu nchini. Inasikitisha kwamba kila mwaka mamilioni ya Wakenya wanalazimika kula matunda machungu ya mwituni ili kunusuru maisha yao. Ahadi ya Rais Kenyatta aliyotoa baada ya kuapishwa kwa muhula wa pili Novemba 28, 2017, kwamba angehakikisha nchi inazalisha chakula cha kutosha kabla ya kustaafu 2022, imesalia ndoto.Rais Kenyatta mapema mwezi huu, alitangaza baa la njaa kuwa janga la kitaifa. Lakini kufikia sasa hakuna juhudi za kuridhisha kuhakikisha kwamna waathiriwa wa njaa wanapewa chakula cha kutosha. Ni kinaya kwamba Wakenya wanahangaishwa kwa njaa ilhali wakulima katika eneo la Bonde la Ufa wamehifadhi maelfu ya magunia ya mahindi yaliyokosa wanunuzi kutokana na bei mbovu. Takwimu za wizara ya Kilimo zinaonyesha Kenya ina hekta 1.3 milioni za ardhi ambayo inastahili kuwekwa miradi ya kilimo cha umwagiliaji maji. Lakini ni asilimia 14 ya eneo hilo inatumika kuzalisha chakula. Hiyo inamaana kwamba serikali ikiongeza eneo la kilimo cha umwagiliaji maji hadi asilimia 40, baa la njaa litazikwa katika kaburi la sahau humu nchini. Kwa sababu njaa inahangaisha maskini hohehae, viongozi ambao wengi wao ni mabwanyenye, hawajali.Kifungu cha 43 pia kinasema kuwa kila Mkenya ana haki ya kuishi katika mazingira safi yaliyo na maji safi na salama. Lakini wakazi wa maeneo yaliyokumbwa na ukame sasa wanalazimika kutumia pamoja na wanyama maji hivyo kuhatarisha afya zao. Hali ya mazingira katika mitaa ya mabanda mijini pia ni mbovu lakini hakuna anayewajali; viongozi wanafanya kazi ya kuzunguka kila mahali wakisaka kura. Waislamu waenda Saudia kwa Umrah BARAZA Kuu la Waislamu Nchini (SUPKEM) limeshukuru serikali ya Saudi Arabia kwa kufungua baadhi ya maeneo matakatifu ya kuabudu kwenye mji wa Mecca huku mahujaji 20 wakisafiri kushiriki ibada ya Umrah hapo jana. Safari hiyo inawadia mwaka mmoja unusu tangu Saudia iwaweke raia wa mataifa ya nje marufuku ya kuingia nchini humo kutokana na kupanda kwa maambukizi ya corona. Mnamo Jumapili, serikali ya Saudia hata hivyo ililegeza msimamo na ikafungua baadhi ya maeneo takatifu ya kuswali jijini Mecca. Maeneo hayo yalifungwa mnamo Februari mwaka huu na ibada kuzimwa kutokana na corona huku kufunguliwa kwao kukihusishwa na kupungua kwa maambukizi ya janga hilo. Umrah ni ibada ya Kiislamu ambapo muumini huzuru Mecca wakati wowote na kutia dua. Ni tofauti na Hajj ambayo ni ibada inayofanyika mara moja kwa mwaka na ni kati ya nguzo tano za Kiislamu. Hapo jana, Mshirikishi wa Supkem Kaskazini Mashariki mwa Bonde la Ufa Sheikh Adan Yunis ambaye aliratibisha safari ya mahujaji hao 20, alithibitisha kuwa wote walikuwa wamepokea chanjo mara mbili na walikuwa na vyeti vya kuthibitisha upokeaji wa chanjo kutoka vituo vinavyotambulika vya kiafya. Sheikh Yunis pia alishukuru serikali za Kenya na Saudia akiwemo Mfalme wa nchi hiyo ya Kiarabu Salman Bin Abdulaziz Al Saud, mwanawe mfalme Bin Salman na ubalozi wa Kenya nchini Saudia kwa kufanikisha safari hiyo ya mahujaji. “Waislamu wengi husafiri hadi Mecca kutekeleza ibada ya Umrah kando na ile ya Hajj ila hilo halijakuwa likifanyika baada ya safari za mahujaji wa nje kuzimwa. Tunashukuru serikali zote kwa sababu sasa kila moja yupo huru kusafiri na kutekeleza ibada ya Umrah,” akasema Sheikh Yunis. “Pia nawaomba mahujaji waliosafiri wazingatie masharti yote yaliyowekwa na serikali ya Saudia kusaidia kupambana na janga la corona. Hii itasaidia kuhakikisha maeneo hayo matakatifu hayafungwi tena,” akaongeza. Kufunguliwa kwa maeneo hayo matakatifu ya Ibada jijini Mecca ni afueni kwa Waislamu kutoka hapa nchini ambao wamekosa kushiriki hata Hajj kwa miaka miwili mfululuzo. Mwaka huu ni raia 60,000 pekee wa Saudia walioruhusiwa kutekeleza ibada ya Hajj na nchi hiyo haikuwaruhusu mahujaji kutoka nje ya nchi. Mwaka jana, Waislamu 10,000 pekee ndio walishiriki Hajj, hii ikiwa chini zaidi ya Mahujaji milioni 2.5 ambao walikuwa wakifika Mecca kabla ya ujio wa corona 2019. Mzozo wa DPP na DCI waanikwa na kesi ya mauaji ya Cohen KESI ya mauaji ya bwanyenye kutoka Uholanzi, Tob Cohen imeanika tofauti zinazoendelea kupanuka kati ya Mkurugenzi wa Uchunguzi wa Jinai (DCI), Bw George Kinoti na mwenzake wa Mashtaka ya Umma (DPP) Bw Noordin Haji. Tofauti za wawili hao zinaweza kuhujumu kesi za uhalifu nchini ikizingatiwa kuwa ushirikiano wao ni muhimu katika mfumo wa haki. Kulingana na DCI, jaji huyo alikuwa mshirika wa mke wa Cohen, Sarah Wairimu ambaye ameshtakiwa kwa mauaji ya bwanyenye huyo. Jaji Kantai amepata agizo la mahakama kuzuia DCI kumkamata bila kuagizwa kwa maandishi na DPP.Ofisi ya DPP inasema kwamba baada ya kuchunguza faili ya uchunguzi wa DCI, haikupata ushahidi wa kumhusisha Jaji Kantai na mauaji ya Cohen. Jukumu la DPP ni kushtaki washukiwa akiridhika kuwa uchunguzi wa polisi unatosha kuthibitisha kesi kortini. Kulingana na katiba, kazi ya DCI, ambayo ni idara ya uchunguzi wa Jinai ya Huduma ya Polisi, ni kuchunguza kesi na kuwasilisha faili kwa DPP aliye na mamlaka ya kufungua mashtaka. Kesi ya Cohen, ni moja ya kadhaa ambazo DCI na DPP wamekuwa wakitofautiana.Mnamo Machi 2020, wawili hao walitofautiana kuhusu kushtakiwa kwa aliyekuwa Mkurugenzi Mkuu wa Mamlaka ya Bandari ya Kenya, Daniel Manduku aliyeshukiwa kutumia vibaya mamlaka ya ofisi yake katika utoaji wa tenda. DCI ilimkamata Bw Manduku na kumfikisha kortini Nairobi lakini mahakama ikakataa kutambua karatasi ya mashtaka yaliyoidhinishwa na Bw Kinoti.Mawakili wanasema kuwa hakufai kuwa na vita vya ubabe kati ya DCI na DPP kwa kuwa hawana mamlaka sawa. “DPP anaweza kuagiza polisi kupitia Inspekta Jenerali kufanya uchunguzi kuhusu suala fulani lakini DCI, iliyo chini ya polisi haiwezi kuagiza DPP kufanya kazi yake ya kushtaki washukiwa. DPP anaweza kurudisha faili kwa polisi lakini DCI haiwezi kulazimisha DPP kufungua mashtaka. Hii ni kwa kuwa kesi ikishindwa, huwa ni kutokana na ukosefu wa ushahidi wa kutosha na ni DPP anayelaumiwa,” asema Wakili Isaac William Nderitu. Anasema ushirikiano wa DPP na DCI ni muhimu kwa kufaulu kwa kesi za uhalifu kortini. “Mvutano wa wawili hao ni pigo kwa Wakenya wanaowategemea kupata haki. Ni pigo kwa kesi za uhalifu wa kiuchumi ambazo zinafanya nchi kupoteza mabilioni ya pesa. “Utafanya washukiwa kuwa na ujasiri zaidi. Wawili hao wanafaa kushirikiana kwa kuwa wanahudumia serikali moja na wanafaa kuwajibika kwa raia,” asema. Ingawa tofauti zao zimekuwa zikijitokeza hadharani, wawili hao wamekuwa wakikanusha kuwa kuna uhasama na mvutano kati yao. Mnamo Machi mwaka jana, waliambia mkutano wa wanahabari kwamba tofauti kati yao ni za kubuniwa na hazitaathiri utendakazi wao. TAHARIRI: Sekta ya elimu yahitaji mageuzi SHULE zinafunga wiki hii ili kukamilisha muhula wa kwanza katika kalenda mpya ya elimu nchini. Kalenda ya elimu ilivurugwa kutokana na ujio wa janga la corona ambalo limetatiza shughuli mbalimbali katika ulimwengu kwa jumla. Ili kufidia muda uliopotea, kalenda ya shule imebadilishwa kwa kupunguzwa pakubwa ili kuerejesha hali ya kawaida. Kutekeleza mabadiliko hayo kumeibuka kuwa changamoto kuu kwa wanafunzi, walimu na wazazi. Hata hivyo, mabadiliko hayo ni ya muda mfupi tu, makusudio yakiwa kuhakikisha kwamba kalenda ya zamani ya masomo shuleni inachukua mkondo wake. Hata hivyo, serikali inapaswa kutathmini utaratibu huo. Baada ya mwaka mzima wa utekelezaji wa mpango huo, mambo mengi yameibuka na yanapaswa kuibua mafunzo tele kwa wadau wanaoutekeleza kwa manufaa ya wanafunzi katika siku zijazo. Changamoto kuu inayokabili wazazi kwa sasa ni suala la karo. Wanapaswa kulipa karo kwa mfuatano mfupi na pia kuwapa nauli ya watoto wao wanaporejea shuleni, zaidi ya kuhakikisha kwamba mahitaji yao yote ya kiakademia yamekidhiwa barabara. Masaibu haya yote yanatokana na ujio wa tandavu la corona, ambalo limevuruga kila sekta ya kitaifa, ya elimu ikiwa yenye kuvurugwa pakubwa. Hivyo basi, Wizara ya Elimu inapaswa kuwazia njia mwafaka za kusaka suluhu za matatizo yanayoikabili kwa sasa. Ikumbukwe kuwa Wizara hii ilipunguza karo mwanzoni mwa muhula na itakuwa busara tupu iwapo karo hiyo itaendelea kupunguzwa hivyo hadi mwisho wa mwaka ili kuwapa wazazi nafasi ya kutafuta pesa. Shule ambazo zimeongeza karo zinapaswa kumulikwa na kuadhibiwa na serikali kwa kuwapa wazazi zigo zaidi ya lile linalowaelemea sasa hivi. Serikali pia inapaswa kuhakikisha kwamba likizo fupi za kati ya mihula zinaondolewa kwa muda kwa sababu zina gharama pia kwa mzazi. Si sawa kwa wanafunzi kufunga kwa likizo fupi, ilhali mihula yenyewe imefupishwa. Utoaji wa basari nao pia unapaswa uende sambamba na kalenda ya shule na wanafunzi zaidi waweze kupokea ufadhili huo, kutokana na ukweli kwamba familia nyingi zimepoteza mapato kutokana na corona. Muhimu zaidi ni kuwaandaa watahiniwa wa kidato cha nne na darasa la nane kwa mitihani ya kitaifa ambayo inajongea. Taita Taveta huru kutoza kodi miji inayozozania na Kaunti ya Makueni WAFANYABIASHARA mjini Mackinon Road na Mtito Andei sasa watahitajika kulipia ada zao za kibiashara kwa Serikali ya Kaunti ya Taita Taveta kwa muda. Hii ni baada ya Mahakama ya Mazingira na Ardhi iliyo Mombasa kutoa uamuzi wa muda kwamba kaunti hiyo pekee ndiyo iwe ikitoa vibali vya biashara na kutoza kodi katika miji hiyo miwili jinsi ilivyokuwa ikifanywa na baraza la mji wa Taita Taveta kabla serikali za kaunti zilipobuniwa. Kumekuwa na mzozo kwa muda mrefu kati ya kaunti hiyo na zile za Kwale na Makueni kuhusu maeneo ya mipaka ya miji hiyo miwili. Kando na agizo hilo, Jaji Lucas Naikuni pia aliagiza Serikali ya Kaunti ya Taita Taveta kuweka pesa zote zitakazokusanywa katika akaunti ya benki itakayozaa riba, ambayo itafunguliwa kwa pamoja na Kaunti za Kwale na Makueni. Jaji Naikuni alisema agizo litadumu hadi Oktoba 27, wakati ambapo kesi inatarajiwa kusikilizwa.Kulingana na stakabadhi zilizowasilishwa mahakamani, wafanyabiashara waliokuwa wakilipa kodi kwa baraza la mji wa Taita Taveta kabla serikali za kaunti kubuniwa, wamekuwa wakilazimika kulipa kodi mara mbili kwa kaunti mbili. “Wafanyabiashara hawajui wanafaa kuitisha wapi huduma au uwajibikaji wa pesa wanazotozwa,” sehemu ya stakabadhi hizo inasema. Bw Omtatah alisema alipokea barua kutoka kwa wakazi wa Taita Taveta wakimwomba aingilie kati ili kuwasaidia kupata suluhisho kuhusu mzozo wa mipaka kati ya kaunti hizo tatu, ambao umekuwepo tangu kabla nchi ilipopata uhuru. Alisema kwa mujibu wa ripoti ya kamati ya mipaka iliyoandaliwa mwaka wa 2015 na kamati iliyobuniwa na Serikali ya Kaunti ya Taita Taveta, hakuna minara ya kuonyesha mipaka kati ya Taita Taveta na Kaunti za Kwale na Makueni. “Mzozo huu hauhusu tu mipaka ya Kaunti ya Taita Taveta, bali pia unahusu madai kuwa mipaka ya kaunti iliyopo kwa sasa si ya haki kwa vile iliekwa kwa misingi ya dhuluma za haki za kihistoria,” akadai Bw Omtatah. Zaidi ya hayo, alieleza kuwa mzozo unahusu ni nani anayestahili kukusanya kodi katika miji hiyo iliyo na biashara nyingi. “Bunge halijapitisha sheria ambayo itatatua mizozo kuhusu mipaka ya kaunti mbalimbali ilhali ni lazima kuwe na sheria ya kutekeleza Ibara 118 ya Katiba ili kutatua masuala haya kikamilifu,” akasema. Bw Omtatah anataka pia serikali kuu iagizwe kufanya usoroveya na kuweka minara inayoonekana vizuri katika mipaka ya kaunti zote nchini, kukiwa na kipaumbele kwa Taita Taveta, Kwale na Makueni. Safaricom ilichangia Sh557 bilioni kwa pato la taifa – Ripoti KAMPUNI ya Safaricom ilichangia asilimia 5.2 ya pato la taifa (GDP) katika mwaka wa matumizi ya fedha wa 2020/2021. Ripoti kuhusu uthabiti wa biashara inaonyesha kuwa kampuni hiyo ya mawasiliano ya simu, ilichangia Sh557.1 bilioni katika uchumi nchi kati ya Aprili 1, 2020 na Machi 31, 2021. Ripoti hiyo iliyoandaliwa na Safaricom, inaonyesha kuwa kampuni hiyo ilitoa ajira za moja kwa moja kwa watu 190,273 ndani ya kipindi hicho. Mwenyekiti wa kampuni ya Safaricom, Michael Joseph aliyekuwa akizungumza wakati wa hafla ya uzinduzi wa ripoti hiyo jijini, alisema zaidi ya Wakenya milioni moja walinufaika na ajira zisizo za moja kwa moja kutokana na huduma zinazotolewa na kampuni hiyo. Safaricom iliyo na zaidi ya wateja milioni 31, inadhibiti asilimia 64 ya soko la mawasiliano ya simu nchini.Ripoti iliyotolewa na Mamlaka ya Mawasiliano (CA) majuzi inaonyesha kuwa asilimia 68.2 ya Wakenya waliwasiliana kwa kutumia laini ya Safaricom kwa njia ya sauti kati ya Aprili na Juni, 2021.Kati ya Aprili 1, 2020 na Machi 31, 2021, Safaricom ilijipa pato la Sh82 bilioni kutokana na mawasiliano ya sauti .“Lengo letu kuu ni kuhakikisha kuwa tunabadilisha maisha ya watu,” akasema Bw Joseph. Wakati huo huo, Mkurugenzi Mtendaji wa Safaricom, Peter Ndegwa, alisema kwamba kampuni hiyo imepanda jumla ya miti 650,000 katika juhudi za kukabiliana na mabadiliko ya tabianchi. “Kampuni ya Safaricom inalenga kupanda miti milioni 5 ndani ya miaka mitano ijayo,” akasema Bw Ndegwa. Historia ya Malindi kama mji wa kifahari Uswahilini MALINDI ni mji wa Kenya kwenye pwani ya Bahari Hindi. Mji huu u kilomita 100 Kaskazini ya mji wa Mombasa kwenye karibu na mto Athi-Galana-Sabaki. Malindi ndio mji mkubwa zaidi katika Kaunti ya Kilifi na ni kitovu muhimu cha utalii Pwani ya Kenya. Mji huu huhudumiwa na uwanja wa ndege na barabara kuu kati ya Mombasa na Lamu. Malindi ni kati ya miji ya kale ya Waswahili. Mji huu unajulikana kuwepo tangu karne ya 13 kwenye mwambao uliojulikana kama ‘Azania ‘ tangu zamani za Waroma na Wagiriki wa Kale. Kwa karne nyingi, Malindi ulikuwa mji muhimu wa Uswahilini ulioshindana na Mombasa katika kipaumbele pwani ya Afrika ya Mashariki.Mnamo mwaka wa 1498 Mreno Vasco da Gama alifika Malindi kutoka kusini katika safari yake ya kwanza ya kuelekea Bara Hindi. Wareno walikuwa watangulizi wa mataifa mengine ya Ulaya katika kutafuta njia za kufanya biashara.Vasco da Gama aliwahi kushirikiana na sultani wa Malindi kwa kusaini mkataba wa biashara uliodumu mpaka mwisho wa kuwepo kwa Wareno Uswahilini. Alipewa nahodha ya kumwongoza hadi Bara Hindi, akajenga nguzo ya kumbukumbu inayosimama hadi leo karibu na bandari ya wavuvi ya Malindi. Nguzo hiyo inasimama hadi leo hii.Katika mwaka wa 1499, Wareno walianzisha kituo cha kibiashara mjini Malindi ambacho kilikuwa cha watu kupumzikia wakiwa njiani kuenda na kutoka India. Kanisa lilianza wakati huo. Fort Jesus Mnamo mwaka wa 1593, Wareno walihamisha kituo chao kutoka Malindi hadi Mombasa walikojenga Fort Jesus.Katika Uswahili mpya baada ya kufukuzwa kwa Wareno 1693, umuhimu wa Malindi uliendelea kushuka na mnamo 1800 ulisalia mahali pa pori na maghofu tu.Baadaye utawala wa Usultani wa Zanzibar ulifufua mji. Familia za makabaila kutoka kisiwa hicho na kutoka Omani walipewa ardhi karibu na Malindi wakaanza kujenga nyumba upya na kulima mashamba ya mazao ya kuuza kama pamba. Tangu mwaka wa 1888, Malindi pamoja na pwani ya Kenya ilikodishwa na Zanzibar kwa Uingereza na kuondoka katika utawala wa Sultani. Utalii Polepole mwambao mzuri wa Malindi umepata sifa kama mahali pa kupumzika tangu miaka ya 1920. Nafasi nzuri ya kuvua samaki wakubwa ilivutia watalii wenye pesa. Mji huu ni maarufu hasa miongoni mwa watalii kutoka Italia ambao wamependa Malindi na kununua nyumba na kujenga hoteli kadhaa. Majengo mengi ya jadi yapo hadi leo, ikiwa ni pamoja na Msikiti wa Juma, magofu ya Gedi (pia inajulikana kwa jina Gede) Kusini ya Malindi ni maarufu kwa watalii. Uholanzi kushirikiana na Kenya kuibuka na aina ya viazi itakayostahimili athari za mabadiliko ya tabianchi UHOLANZI inaendelea kushirikiana na Kenya ili kuibuka na mbegu za viazimbatata ambavyo vitaweza kustahimili makali ya mabadiliko ya tabianchi. Naibu Balozi wa Uholanzi hapa nchini Kenya, Bw Joris van Bommel amesema mikakati hiyo inatekelezwa na vyuo vikuu vya Uholanzi kwa ushirikiano na taasisi za utafiti wa kilimo Kenya. Zinajumuisha Taasisi ya Utafiti wa Kilimo cha Mimea na Uimarishaji Mifugo (Karlo) na ile ya Mbegu na Ustawishaji wa Mimea (Kephis), pamoja na wadauhusika wengine katika sekta ya uzalishaji viazi. “Huku tukiendeleza mipango kuboresha na kuongeza kiwango cha uzalishaji wa viazimbatata hapa nchini, tunajikakamua kuibuka na mbegu za kisasa za viazi ambavyo vitaweza kustahili makali ya mabadiliko ya tabianchi, kama vile athari za ukame, magonjwa na wadudu,” Bw Bommel akasema, akizungumza jijini Nairobi. Naibu Balozi huyo ambaye pia ni Msimamizi wa Masuala ya Biashara na Maendeleo katika Ubalozi wa Uholanzi Kenya, alisema utafiti huo unaendeshwa kwa kutumia mifumo ya teknolojia ya kisasa. Naibu Balozi wa Uholanzi hapa nchini Kenya, Bw Joris van Bommel asema Kenya na Uholanzi zinashirikiana kuibuka na mbegu za kisasa za viazimbatata vitakavyostahimili athari za mabadiliko ya tabianchi…PICHA/ SAMMY WAWERU “Mabadiliko ya tabianchi yamejiri na athari zake, na ili taifa liwe na mazao ya kutosha ya viazi, tunahitaji kuwa na mbegu za hadhi ya juu,” akaelezea.Uholanzi ndiye mzalishaji mkuu wa mbegu za viazimbatata duniani. Kenya imekuwa ikishirikiana na taifa hilo katika kuboresha uzalishaji wa viazi kwa zaidi ya miaka kumi. ‘ Google kufuta jumbe potovu kuhusu chanjo ya corona YouTube KAMPUNI ya Google kupitia mtandao wake wa kijamii wa video wa YouTube, imezindua sera mpya inayopiga marufuku matini zote zinazoeneza uvumi kuhusu chanjo ikiwemo dozi za Covid-19. Miongoni mwa matini zitakazoondolewa na mtandao huo unaomilikiwa na kampuni ya Google ni pamoja na video zinazodai kuwa chanjo zilizoidhinishwa na wizara ya afya ni hatari, hazifai, husababisha maradhi kama vile saratani na aina nyingine ya porojo. Kando na chanjo dhidi ya virusi vya corona, sera hiyo mpya itahusisha chanzo zilizoidhinishwa na ambazo zimekuwa zikitumika kwa muda sasa dhidi ya maradhi kama vile ukambi na hepatitis B. “Tunapanua sera zetu kuhusu uenezaji wa porojo kuhusu chanjo ambazo zimeidhinishwa na kuthibitishwa kuwa salama na wizara za afya na Shirika la Afya Duniani (WHO),” alisema Naibu Rais wa YouTube katika Idara ya Imani na Usalama wa Dunia, Matt Halprin Jumatano, Septemba 30. Alifafanua kuwa sera hiyo mpya itaruhusu matini kuhusu majaribio mapya ya chanjo, sera za chanjo, simulizi za watu binafsi, video zinazosimulia matukio ya kihistoria kuhusu chanjo zilizofanikiwa na zile zilizofeli, kuendelea. “Tutaondoa matini zinazoshenei madai kuwa chanjo ni hatari au zinasababisha madhara mengi ya kiafya, kwamba zinasababisha autism, saratani, ugumba au zinasheheni vifaa vya kielektroniki,” “Mamia ya wataalam wa kudhibiti matini katika You Tube wanaangazia hasa uenezaji uvumi kuhusu masuala ya matibabu,” alisema. Sera hizo mpya zitatekelezwa katika lugha zote zinazotumika kwenye mtandao huo wa YouTube. Hatua hiyo imejiri miezi kadhaa baada ya marufuku sawia kutangazwa Februari na Facebook na nyingine iliyotangazwa na Twitter mnamo Machi, inayolenga uenezaji habari potofu kuhusu chanjo za maradhi mbalimbali. Matukio haya ya hivi majuzi yameashiria mkondo mpya katika sera za utekelezaji ambazo zimeshikiliwa kwa muda na mitandao ya kijamii kuhusu sheria kali za kudhibiti matini. Awali, YouTube ilikuwa imehoji kuwa mitandao wazi isiyodhibitiwa ni muhimu mno katika kuwezesha uhuru wa kuzungumza. Kauli ya CAS Nyaga imejiri baada ya shirika moja lisilo la kiserikali, Heifer International kutoa ripoti inayoashiria idadi ya chini ya vijana wanaofanya kilimo. Kwa mujibu wa shirika hilo linaloangazia masuala ya kilimo na ufugaji, asilimia 59 ya vijana wanalalamikia kukosa ardhi kushiriki shughuli za kilimo. Nchi 11 kutoka Magharibi mwa Bara Afrika, Kusini na Afrika Mashariki zilishiriki katika utafiti huo, Kenya ikiwemo. Asilimia 38 ya vijana waliohojiwa walisema hawana fedha, 34 kukosa mafunzo kuendeleza kilimo, huku asilimia 11 wakisema hawana habari kuhusu mifumo ya teknolojia ya kisasa kuboresha shughuli za kilimo. “Hali hiyo inawiana katika nchi zote zilizoshiriki utafiti, Kenya ikiwemo,” Bw George Odhiambo, Mkurugenzi Mkuu wa Heifer International, tawi la Kenya akasema. Maoni hayo yalikusanywa kutoka kwa vijana 29, 954, wakulima wadogo na wa kadri 299 na kampuni na mashirika 110 ya kilimo-ufugaji. Mwanamume asukumwa jela miaka 25 kwa kuua mtoto MWANAMUME amehukumiwa kifungo cha miaka 25 gerezani baada ya kupatikana na hatia ya mauaji ya mtoto mwenye umri wa miaka 11. Manfred Otieno Odhiambo, 40, alipatikana na hatia kwa kosa ambalo alifanya miaka sita iliyopita katika mtaa wa Likoni, Kaunti ya Mombasa.Jaji Dorah Chepkwony wa Mahakama ya Mombasa alisema ilithibitishwa mshukiwa huyo alitenda tendo la kinyama kwa mtoto mdogo. Mahakama ilitupilia mbali ombi la Bw Odhiambo aliyetaka kuachiliwa akisema ana familia inayomtegemea.Mshukiwa huyo hata hivyo alishikilia kuwa hakuhusika katika mauaji hayo na kulaumu familia ya mwendazake kwa kumsingizia. Akizungumza jana katika hafla ya uzinduzi wa programu ya kuwalinda watoto mitandaoni iliyoasisiwa na Mama wa Taifa, Bi Margaret Kenyatta jijini Nairobi, Bw Mucheru alisema kuweka nywila (pin) kwenye simu au kwenye wavuti mbalimbali hakutoshi. “Hatuwezi kuwalaumu watoto wetu. Lawama ni kwa wazazi ambao mara nyingi huwa wazembe baada ya kuwapa watoto wao simu. Ni jukumu letu sote kupambana na dhuluma za watoto mitandaoni. Wazazi lazima wawe katika mstari wa mbele katika kutekeleza hilo,” akashauri Bw Mucheru. Alihusisha mavazi mabaya, matumizi ya lugha chafu, mitindo inayokiuka tamaduni za Kiafrika na vifo miongoni mwa watoto na ukosefu wa wazazi kuweka mipaka katika habari wanazofaa kuzitazama watoto wao. Kwa upande wake, Mkurugenzi wa Mamlaka ya Mawasiliano, Mercy Wanja, alisema matumizi ya mtandao yaliongezeka kwa asilimia nne mwaka huu kutokana na janga la corona. Aliwataka wazazi wahakikishe kuwa watoto wanapata tu fursa ya kufikia wavuti zinazohusiana na elimu bali si za kuwapotosha. “Uzinduzi wa kampeni hii ni njia ya kuwalinda watoto wetu. Hatutaki wafikie habari za kuwapotosha,” akasema Bi Wanja. Hata hivyo, Bi Wanja alisema watashirikiana na walimu na Taasisi ya Mtaala (KICD) ili kuunda wavuti itakayoangazia masuala ya watoto na kuwapa mafunzo ya kiakademia. Alisema wanashirikiana na wadau mbalimbali kama vile Wizara ya Elimu, KICD, Ofisi ya wapelelezi wa makosa ya jinai na mahakama kuu ili kuwachukulia hatua watakaopatikana wakiwadhulumu watoto mtandaoni. Kega: Seneta Moi ametosha unga kumrithi Rais Kenyatta Bw Raila ameashiria kwamba atakuwa debeni 2022, kumrithi Rais Uhuru Kenyatta. Wikendi iliyopita, alifanya ziara maeneo kadha Mlima Kenya katika kile kilionekana kama oparesheni ya kurai jamii ya mlimani kumpa kura. Bw Kega alikuwa miongoni mwa wabunge na wanasiasa kutoka eneo hilo la Kati chini ya vuguvugu la Kieleweke, walioandamana na Waziri huyo Mkuu wa zamani na kuahidi kumuunga mkono 2022. Hata hivyo, Alhamisi katika kongamano la KANU ambapo chama hicho kilimteua kiongozi wake, Bw Gedion Moi kupeperusha bendera ya urais uchaguzi mkuu ujao, Kanini alionekana kubadilisha ahadi yake kwa Raila. “Bw Gedion Moi una vigezo vyote vinavyohitajika kuwa rais mwaka ujao. Ninakuunga mkono,” Kega akasema. Mbunge huyo aidha alisema alipata mwaliko kuhudhuria kongamano hilo la wajumbe wa KANU, kupitia Bw Gedion Moi ambaye pia ni seneta wa Baringo na aliyemtaja kuwa ni “sahibu”. KANU yamteua Gedion Moi kuwania urais 2022 KIONGOZI wa KANU Bw Gedion Moi ameteuliwa kupeperusha bendera ya chama hicho kuwania kiti cha urais katika uchaguzi mkuu ujao, 2022. Bw Moi ambaye pia ni seneta wa Baringo alipewa tiketi hiyo Alhamisi katika kongamano la KANU, lililofanyika Ukumbi wa Bomas, jijini Nairobi. Mara ya mwisho KANU kuwa mamlakani ilikuwa mwaka wa 2002, Rais Daniel Arap Moi, ambaye kwa sasa ni marehemu, alipostaafu, Rais (mstaafu) Mwai Kibaki akimrithi. “Kipindi cha muda ambao tumekuwa nje ya serikali, tumekuwa tukishirikiana na vyama mbalimbali na kutathmini mipango ya siku za usoni. “Muda wa kurejea uongozini umewadia, si mwingine ila ni sasa hivi (akimaanisha kupeperusha bendera ya KANU kuwania kiti cha urais,” akafafanua. Kampuni zatakiwa kuimarisha usiri wa data za wateja Ulinzi wa data ya kibinafsi umekuwa changamoto nchini Kenya huku wataalamu wakiwarai wakuu wa kampuni na mashirika kuhakikisha kuwa wamelinda na kukomesha uenezaji wa data za wateja bila idhini. Katika kongamano kuhusu mustakabali wa teknolojia mwaka huu lililoandaliwa na Muungano wa Kuchambua na Kudhibiti Sera za Habari, Teknolojia na Mawasiliano nchini Kenya (KICTANet), wadau katika sekta ya teknolojia walizitaka kampuni kueneza hamasisho kuhusu umuhimu wa ulinzi wa usiri wa data. Bi Kui Kinyanjui, Mkuu wa Kudhibiti Sera za Umma katika kampuni ya mawasiliano ya Safaricom, alisema yamkini asilimia 40 ya wateja huhisi kuwa data zao hazijatumiwa kwa kufuata maadili. Naye Bi Mercy Ndegwa, Mkurugenzi wa Sera za Umma katika Afrika kaskazini na kati wa mtandao wa kijamii wa Facebook, aliwaeleza walioshiriki kuwa ulinzi wa data ni jukumu la kila mwanadamu. Kwa kutumia mtandao wa kijamii wa Facebook kama mfano, Bi Ndegwa alisema kuwa Facebook humpa mtumizi mamlaka ya kujilinda na kuwadhibiti watu wengine. Vile vile, wakuu katika mashirika walitakiwa kuhakikisha kuwa wamepewa idhini wanapochukua data za watu. Ili kuhakikisha kuwa kampuni na mashirika yamelinda data walizopokea, yalitakiwa kuwaeleza wenye data hizo jinsi data zao zitatumika, jinsi zitahifadhiwa na pia ni nani atakayepewa ujumbe ulioko kwenye data hizo. “Ujumbe na watu si bidhaa. Tunapaswa kuthamini na kuwa na utu. Lazima tuzilinde data za watu za kibinafsi,” akaongeza Bi Kassait. Jaji Ogembo alitupilia mbali ombi hilo na kuamuru washtakiwa wazuiliwe katika magereza ya Viwandani na Langata.Kesi hiyo itatajwa tena Septemba 22, 2021 ombi lao la kuachiliwa kwa dhamana itakaposikizwa.Maafisa hao sita wa polisi waliokuwa wakihudumu katika kituo cha polisi cha Manyatta walitiwa nguvuni Agosti 14, 2021 kufuatia vifo vya Emmanuel na Benson. Sita hao walikuwa wamewashika Emmanuel na Benson kwa makosa ya kukaidi sheria za kafyu.Wahasiriwa hao walikuwa wamekamatwa pamoja na watu wengine wanane waliofikishwa kortini Agosti 2,2021.Polisi hao wamedai Emmanuel na Benson walijirusha kutoka kwa gari la polisi wakipelekwa kituo cha polisi cha Manyatta. Hata hivyo Jaji Ogembo aliamuru Muthiani ahame eneo la Embakasi kabla ya kuachiliwa kwa vile familia ya mhasiriwa inahofia maisha yao.Mahakama ilimwagiza atafute nyumba umbali wa kilomita moja kutoka mahala alipokuwa akiishi kabla ya kukamatwa na kushtakiwa. Wanne hao wamekanusha shtaka la kumuua afisa huyo wa KDF mnamo Desemba 25 2020.Mahakama ilifahamishwa Muthiani na afisa huyo wa jeshi walikuwa wamefahamikiana kwa muda mrefu na walikuwa majirani.Muthiani aliapa na kuthibitishia mahakama atahama na kamwe hatavuruga mashahidi kwa njia yoyote ile. Jaji Ogembo alikubaliana Muthiani kisha akamwachilia kwa dhamana.Kwa mujibu wa ushahidi wa awali marehemu alikuwa ameandamana na nduguye wakitoka Fahari Hotel.Walikutana na mtu na mkewe wakitoa kilabu cha kubugia pombe ndipo Sajini huyo wa KDF alimsalimia. Salamu hiyo kwa mwanamke huyo ilimgadhabisha mumewe.Mzozo ulizuka na vita vikali vikazuka hata mtu huyo na mumewe wakapiga duru kwamba wanaporwa na majambazi.Kufuatia kamsa hiyo umati wa watu ulijitokeza kuwaokoa.Ni wakati Sajini huyo wa KDF alipigwa na kuuawa. Gavana Ali Korane wa Garissa akiwa kizimbani Nairobi MASHAHIDI 45 watafika kortini kutoa ushahidi katika kesi ya ufisadi wa Sh233milioni dhidi ya Gavana wa Garissa Ali Korane. Korane ameshtakiwa pamoja na maafisa wengine wanne wakuu katika kaunti hiyo.Hakimu mkuu Bi Elizabeth Juma atakayesikiza kesi hiyo alifahamishwa ni shahidi mmoja alikuwa ameanza kutoa ushahidi mbele ya hakimu mkuu Bw Douglas Ogoti aliyekuwa anasikiza kesi hiyo kabla ya kuhamishwa hadi Mahakama ya Embu. JITIHADA za maafisa sita wa polisi za kupinga wasishtakiwe kwa mauaji ya ndugu wawili kaunti ya Embu Agosti 1 2021 ziligonga mwamba Mahakama kuu ilipotupilia mbali maombi matatu ya kufutiliwa mbali kwa kesi hiyo. Katika maombi yao washtakiwa hao walisema Kifungu cha Katiba nambari 276 na sheria nambari 386 na 387 ya sheria za uhalifu sita hao zimeipa mahakama kuu uwezo kuamua ikiwa kesi ya mauaji itaendelea ama uchunguzi utafanywa kwanza kubaini kilichosababisha mmoja kuaga. Katika ushahidi aliowasilisha mbele ya Majaji Ogembo na Korir, Bw Omari alisema wahasiriwa waliruka kutoka kwa gari la polisi na kuanguka na kufa papo hapo.“Sheria imetoa mwelekeo wa kufuatwa kesi kama hii inapotokea na kamwe haisemi washukiwa washtakiwe kwa mauaji mbali hakimu apokee ushahidi ndipo abaini ikiwa mashtaka ya mauaji yatafunguliwa au la,” Bw Omari. Maombi hayo yalipingwa vikali na kiongozi wa mashtaka Bi Jacinta Nyamosi na rais wa chama cha wanasheria nchini LSK Bw Nelson Havi waliosema ombi hilo la sita hao ni mbinu ya kuchelewesha haki ikitendeka.Jaji Ogembo alikubaliana na Bi Nyamosi na Bw Havi na kuamuru washtakiwa wajibu mashtaka ya mauaji. Kamishna ataka serikali impe ndege ya kusaka wanafunzi KAMISHNA wa Kaunti ya Baringo Henry Wafula ameitaka serikali kumpa helikopta ili awasake watahiniwa wa KCPE mwaka jana ambao hawajajiunga na kidato cha kwanza katika vijiji vya kaunti hiyo. Bw Wafula na Mkurugenzi wa Elimu wa kaunti hiyo Mwasaru Mwashegwa walisema kwamba wanahitaji helikopta kwa kuwa barabara zinazoelekea maeneo ya vijiji hazipitiki, jambo linalowatatiza kuwafikia watahiniwa wote. Mnamo Alhamisi, maafisa hao walifanya msako katika Kaunti Ndogo za Eldama Ravine na Mogotio kuhakikisha watahiniwa wote wa KCPE, wamejiunga na shule za upili. Haya yanajiri siku chache baada ya Waziri wa Elimu George Magoha kutembelea kaunti hiyo na kugundua kwamba asilimia kubwa ya wanafunzi waliofanya KCPE hawajajiunga na sekondari.Bw Magoha aliwapa muda wa wiki moja kuhakikisha kuwa kila mwanafunzi amejiunga na kidato cha kwanza. “Kaunti yetu ni kubwa sana. Vijiji vingine katika maeneo ya mbali kama Tiaty havipitiki kwa barabara. Hii inafanya iwe vigumu kutimiza amri ya serikali ya kuhakikisha watahiniwa wote wa KCPE wamejiunga na Kidato cha Kwanza,” akasema Bw Wafula. “Kwa sababu ya usalama, tunaomba Bw Magoha atukabidhi helikopta ili tuweze kufikia maeneo kama Tiaty,” akaongeza Bw Wafula. Kamishna huyo alisema asilimia 93 ya watahiniwa tayari wamejiunga na Kidato cha Kwanza katika Kaunti Ndogo ya Eldama Ravine.Alisema wanafanya juu chini ili kuhakikisha watahiniwa wote wamejiunga na Sekondari kufikia Ijumaa. “Tunalenga kuwafikia watahiniwa wote ambao hawajajiunga na shule za upili. Tuna shida kufika eneo la Tiaty ila tunafanya juu chini ili tuwafikie,” akasema Bw Wafula. Hata hivyo, aliwaonya wazazi kutoka Tiaty dhidi ya kutumia ukosefu wa usalama katika eneo hilo kusalia na watoto wao nyumbani. Haya yanajiri baada ya Bw Magoha kutembelea kaunti mbalimbali ili kuhakikisha kuwa watahiniwa wote wanajiunga na shule za upili.Bw Mogoha alisema anatembelea kaunti hizo binafsi kwa kuwa hawaamini maafisa walio katika kaunti hizo. TSC yaadhibu walimu wanaotoza karo zaidi WIZARA ya Elimu imewasilisha kwa Tume ya Kuwaajiri Walimu (TSC) majina ya walimu wakuu wanaotoza wazazi karo zaidi ili wachukuliwe hatua. Hatua hii inajiri huku tume hiyo ikimsimamisha kazi mwalimu mkuu wa shule ya wavulana ya Nakuru High, Yator Mike Kiplagat kwa kukiuka mwongozo wa serikali kuhusu karo. Bw Yator alisimamishwa kazi kupitia barua aliyoandikiwa na Mkurugenzi wa Elimu wa kaunti ya Nakuru, Fredrick Nganga. “Ulitoza wanafunzi karo zaidi mwaka wa 2020 na 2021 kinyume na sehemu ya 29 ya sheria ya elimu msingi ukiwa mwalimu mkuu wa shule ya wavulana ya Nakuru Boys High school. Kufuatia hatua hiyo, umesimamishwa kazi kuanzia Septemba 1, 2021,” ilisema barua hiyo. TSC pia imemuagiza mwalimu mkuu huyo kuandika taarifa ya kujitetea kwa tume ndani ya siku 21 na kumwalika kutoa ushahidi kuunga hatua yake. Katibu wa Elimu ya Msingi Dkt Julius Jwan jana alisema wizara imekuwa ikikusanya habari kutoka shule kote nchini na imekuwa ikiwasilisha ripoti kwa TSC ichukue hatua. Hata hivyo, hakufichua majina na idadi ya walimu ambao maelezo yao yamewasilishwa kwa TSC wachukuliwe hatua akiahidi kufanya hivyo mchakato wa kuwaadhibu ukikamilika. IEBC na Kihara wakata rufaa kunusuru BBI JUHUDI za kuokoa mchakato wa marekebisho ya katiba kupitia mpango wa maridhiano (BBI) zimefikishwa rasmi katika Mahakama ya Juu. Hii ni baada ya Mwanasheria Mkuu Kihara Kariuki na Tume Huru ya Uchaguzi na Mipaka (IEBC) kuwasilisha ilani tofauti za kukata rufaa dhidi ya uamuzi wa Mahakama ya Rufaa wa kuzima mchakato huo. Bw Kihara amebaini sababu nane ambazo anatarajiwa kutegemea kubatilisha uamuzi huo uliotolewa na jopo la majaji saba wa mahakama hiyo wakiongozwa na Rais wa Mahakama hiyo Daniel Musinga. Kwa upande wake tume ya IEBC itategemea sababu tatu kupinga kauli ya majaji hao kwamba haikuwa na idadi tosha wa makamishna iliposhughulikia mswada huo wa marekebisho ya Katiba. Katika rufaa yake, Mwanasheria Mkuu anataka Mahakama Kuu kufafanua wazi kuhusu sera ya muundo wa asasi za kiutawala inayozuia marekebisho ya vipengele fulani vya katiba kupitia idhini ya umma. Mahakama Kuu na Mahakama ya Rufaa zilishikilia, katika maamuzi yao, sera hiyo haikuzingatiwa na kamati shikilizi iliyoendesha mchakato wa BBI. Hata hivyo, Bw Kihara anapinga msimamo huu. “Uchanganuzi wetu unaonyesha kuwa kihistoria, sera hiyo imetumika tu wakati ambapo, na katika hali ambapo, raia hawahusishwi moja kwa moja kupitia kura ya maamuzi. Pili, Katiba yetu tayari ina vipengele kadhaa vinavyolinda muundo wake wa kimsingi,” wakili mkuu wa serikali Kennedy Ogeto akasema. Mbali na Jaji Musinga, majaji wengine waliotoa uamuzi huo ni Roselyn Nambuye, Patrick Kiage, Gatembu Kairu na Francis Tuiyott. Hata hivyo, majaji Hannah Okwengu na Fatuma Sichale walitofautiana na wenzao watano kuhusiana na suala hilo. Nafasi ya Rais katika marekebisho ya katiba ilikuwa suala jingine tata katika maamuzi ya Mahakama ya Rufaa na Mahakama Kuu. Kulingana na afisi ya Mwanasheria Mkuu, “Hakuna kipengele katika Katiba kinachomzuia Rais kuanzisha marekebisho kwenye Katiba kwa kusaka idhini ya umma.” “Kwa mtazamo wetu, Rais kama raia yeyote ana haki za kiraia na kisiasa, ikiwemo haki ya kuanzisha marekebisho ya katiba kwa kupitia idhini ya umma,” Bw Ogeto. Mwanasheria mkuu pia atataka majaji saba wa Mahakama ya Juu kuamua ikiwa pendekezo la BBI la kubuni maeneobunge 70 zaidi linatii katiba au la. Kuhusu suala hilo, Mahakama ya Rufaa ilisema kuwa wajibu wa kubuni maeneobunge zaidi ni wa IEBC, inavyoelezwa katika kipengele cha 89 cha Katiba. Kwa upande wake, IEBC ambayo sasa ina idadi tosha ya makamishna baada ya kuapishwa makamishna wapya saba, inasema kuwa katiba inairuhusu kuendesha shughuli zake ikiwa na makamishna watatu. Lakini kulingana na maamuzi ya Mahakama Kuu na Mahakama ya Rufaa, IEBC haikuwa na idadi hitajika ya makamishna ilipofanya maamuzi kuhusu mchakato wa marekebisho ya katika kupitia BBI. Wabunge wakataa pendekezo la kupunguza riba ya mikopo ya HELB WANAOHITIMU kutoka vyuo vikuu wataendelea kulipa mikopo yao kwa riba ya asilimia nne baada ya wabunge kukataa pendekezo la kupunguzwa kwa riba hiyo hadi asilimia tatu. Wanachama wa Kamati ya Bunge kuhusu Elimu pia wamekataa pendekezo la kuongezwa kwa muda wa kulipa mikopo hiyo kutoka mwaka mmoja hadi miaka mitano. Kwenye ripoti iliyowasilishwa bungeni wiki jana, kamati hiyo ilisema kuwa mapendekezo hayo yaliyoko kwenye mswada wa marekebisho ya sheria ya bodi ya kutoa mikopo kwa wanafunzi wa vyuo vikuu (HELB) yataiathiri kifedha. Bodi hiyo ambayo pia hutoa mikopo kwa wanafunzi wa vyuo vya kadri, huwatoza faini ya Sh5,000 kila mwezi, wale wanaofeli kulipa mikopo yao. “Kamati hii inaamua kuwa pendekezo la kupunguza riba hadi asilimia tatu kila mwaka litaathiri uwezo wa Helb kugharimia elimu ya wanafunzi wa vyuo vikuu,” ikasema kamati hiyo inaoyoongozwa na Mwakilishi wa Kike wa Busia, Bi Florence Mutua. Mswada huo uliodhaminiwa na Mbunge Maalum Gideon Keter pia unapendekeza kuondolewa kwa riba kwenye mikopo ambayo Helb hutoa kwa watu wenye ulemavu. Pia unapendekeza kuwa faini ya Sh5,000 kila mwezi itozwe wanaofeli kulipa mikopo baada ya wao kupata ajira au miaka mitano baada ya wao kuhitimu. Kulingana na Bw Keter, wahitimu huchukua zaidi ya miaka mitano kabla ya kupata ajira na hivyo sio sawa kwa Helb kuwatoza faini hiyo kubwa kwa kuchelewa kulipa mikopo. Katika ripoti yake Kamati hiyo ya Bunge inasema kuwa riba ya asilimia nne inayotozwa na Helb kwa mikopo ni ya chini kuliko kiwango cha mfumko wa bei nchini wa kima cha asilimia 5 kwa wastani ndani ya miaka mitatu iliyopita. “Kwa hivyo, thamani halisi ya kiasi cha mkopo kilichotolewam hupunguza baada ya muda kwa sababu kiwango cha riba huwa ni chini ya kiwango cha kupanda kwa gharama,” ikasema ripoti hiyo. Wabunge pia walisema kuwa kuwa kupunguza kiwango cha riba, mswada huo unaipokonya Helb mamlaka yake katika usimamizi wa mikopo. Wabunge pia walisema Helb hutegemea pesa inazopata kutoka kwa wahitimu wanaolipa mikopo ili iweze kutoa mikopo kwa wanafunzi wengine. “Kwa mfano katika mwaka wa kifedha wa 2019/2020 bodi hiyo ilikusanya jumla ya Sh4.5 bilioni kutoka kwa wanafunzi wa zamani. Pesa hizi ndizo hutumika kuunda hazina ya kitaifa itakayotumika kutoa mikopo kwa vizazi vijavyo,” ripoti hiyo ikasema. Wakili adai harudishi pesa alizotumiwa na Mungu MAHAKAMA Ijumaa iliamuru kesi inayohusu Sh1.5milioni kati ya wakili na mteja wake iamuliwe na mpatanishi ilipoelezwa mwanasheria huyo alipokwamilia pesa za mlalamishi akisema, “ kamwe siwezi rudisha pesa hizo kwa vile nilitumiwa na Mungu kwa akaunti yake ya benki.” Wakili Alphaxard Osoro Mogikoyo anayeshtakiwa kwa wizi wa Sh1.5milioni zilizotumwa kimakosa kwa akaunti yake na Christopher Onunga Oanda adaiwa alieleza kamati maalum ya Kanisa la SDA Karengata hatarudisha pesa hizo kwa vile alitumiwa na Mungu. Baada ya kusikia wawili hao walikuwa wamewashirikisha Pasta na Wazee wa Kanisa kuwapatanisha, hakimu mkuu wa mahakama ya Milimani Bw Francis Andayi aliamuru idara ya upatanishi ya korti imteue mpatanishi atakayesimamia kamati ya kuwapatanisha Mogikoyo na Oanda. Kesi hiyo ilizua vioja kadhaa huku Bw Oanda akidai Mogikoyo sio wakili hatekelezi majukumu yake barabara inavyompasa mwanasheria.“Mheshimiwa tuko mbele ya hii mahakama kwa sababu ya wakili kutotekeleza majukumu yake ipasavyo,”alisema Oanda. Christopher Onunga Oanda mlalamishi katika kesi dhidi ya Mogikoyo…Picha/RICHARD MUNGUTI “Hii ni pesa kidogo sana kwako Bw Mogikoyo ikitiliwa maanani umekuwa wakili kwa miaka mingi na tajriba yako iko juu,” Bw Andayi alimweleza huku akiongeza kumshauri, “lipa pesa hizi uwacha kuharibu muda mwingi kortini.”Kwake Bw Oanda hakimu pia alimshauri awe na moyo wa kusamehe kwa vile muda mwingi utapotezwa waking’ang’ania pesa kidogo ambazo anaweza kuzipata kwa muda usio mrefu. Hata hivyo alisema angelipenda waafikiane na wakili wake anayemwakilisha katika masuala kadhaa.Bw Oanda alisema katika mojawapo ya vikao vya kusaka suluhu, Bw Mogikoyo aliwaambia wahusika, “hawezi rudisha pesa hizo kwa vile alitumiwa na Mungu.” Maungamo hayo ya Bw Oanda yalifanya hakimu kuangua kicheko pamoja na wote waliokuwa mahakamani.Hakimu aliwauliza wote Mabw Mogikoyo na Oanda ikiwa wangelipenda kusuluhisha kesi hiyo nje ya mahakama.Walikubali kusikizana na kumaliza mzozo nje ya mahakama. “Je wewe Bw Oanda umewahi sikia neno la Mungu linalosema mmoja anapasa kusamehe mwingine,” Bw Andayi alimwuliza.“Ndio,” Bw Oanda alijibu na kuongeza kusema ,”ninalijua neno hilo na tayari nimemsamehe Bw Mogikoyo. Mimi,Bw Mogikoyo na wakili Nyabenga Mose ni Wazee wa Kanisa na kila wakati tunahimizwa tusameheane.” Ni hasira takatifu. Hasira inayozaa maendeleo ni hasira chanya. Hasira ya malezi bora ni hasira chanya. Hasira hasi ni hasira inayozaa magomvi, utengano, mauaji, kujichoma moyo, uhasama kutaja machache. Hasira inayokubalika ni hasira dhidi ya dhambi na si hasira dhidi ya mdhambi. Yesu alizipindua meza za wabadili fedha hekaluni ( Marko 11:15-19). Hii ni hasira inayokubalika dhidi ya dhambi. Mchungaji mmoja aliwahi kusema: Siwezi kufanya vizuri zaidi ya ninapotiwa msukumo na hasira, wakati ninakuwa na hasira naweza kuandika, kusali na kuhubiri vizuri, moyo wangu unasisimuka, maang’amuzi yangu yananolewa, maudhi ya kidunia na vishawishi vinaondoka”. Ni hasira dhidi ya upuuzi.Kadiri ya Yakobo kuna dozi tatu dhidi ya hasira. “Kila mtu awe mwepesi wa kusikia, bali si mwepesi wa kusema, wala kukasirika” (Yakobo 1:19). Mtume Yakobo alikuwa “ndugu wa Yesu” (Mt 13: 55). Kwanza ni kuwa mwepesi wa kusikia. Wanafunzi wote 2,550 kwenye shule huko Florida walikuwa katika matatizo. Mfumo wa kutuma ujumbe ulimjulisha kila mzazi kuwa mtoto mwishoni mwa wiki Jumamosi atawekwa kizuizini sababu ya tabia mbaya. Watoto wengi walielezea kuwa hawana hatia kwa wazazi. Baadhi ya wazazi hawakusikiliza waliwaadhibu. Mama mmoja aitwaye Amy alikiri kuwa alimpigia kelele mtoto wake. Alisema hakikisha unakwenda Jumamosi kutiwa kizuizini. Palikuwepo na makosa katika kutumia mitambo inayojiendesha. Ni watoto tu 16 walihitajiwa kuwekwa kizuizini. Watoto 2,534 hawakuwa na hatia. Amy alijihisi vibaya kwa kutomsikiliza mtoto wake. Alimtoa Jumamosi asubuhi kwenda kupata kifungua kinywa hoteli nzuri sana. Msikilize mtu anayejitetea.Dozi ya pili ni kutokuwa mwepesi wa kusema. “Yeye alindaye kinywa chake huilinda nafsi yake, bali afunuaye midomo yake atapata uharibifu” (Mithali 13:3). Watu hawana matumaini na mtu wa hasira. Alexander the Great (Mkubwa) ambaye alionekana kustahili cheo hicho cha mkubwa. Alikuwa na akili. Alijua mambo mengi lakini alisumbuliwa na hasira. Rafiki yake jenerali akiwa amelewa alimdhihaki mbele ya watu. Alimnyanganya mkuki askari mmoja na kumtupia rafiki yake. Alitaka kumtishia. Lakini mkuki ulichoma kwenye moyo wa askari aliaga dunia hapo hapo. Alijuta sana. Alijaribu kujiua kwa mkuki huo huo, lakini askari walimkamata. Kwa siku nyingi alilala, akimuita rafiki yake kwa jina, akijiita muuaji. Alexander the Great alishinda miji na nchi nyingi alishindwa kudhibiti hasira yake. Hasira hasara. Mzee na mwanawe wakamatwa kanisani wakivuta bangi Mwanamume na mwanawe, walikamatwa Ijumaa usiku walipopatikana ndani ya kanisa moja Kaunti ya Murang’a wakivuta bangi huku wakiendelea kuisokota. Simon Múthuri, 56, na mwanawe Julius Murigi, 19, walikamatwa ndani ya kanisa la Light of Hope Tabernacle Church mjini Mag wakitayarisha bangi hiyo kwenda kuuza. Kulingana na Naibu Kamishna wa Maragua Joshua Okello, wawili hao walikamatwa wakiwa na kilo 10 za bangi ambayo haikuwa imetayarishwa, misokoto 20 na vifurushi 41 vya dawa hiyo ya kulevya wanayodaiwa walitaka kwenda kuuza. “Tulidokezewa kwamba wawili hao walikuwa na mazoea ya kuingia katika uwanja wa kanisa kujificha katika jengo linaloendelea kujengwa kupakia bangi wanayouza mjini Maragua. Tuliwavamia na kuwakamata,” alisema Bw Okello. Bw Joho ambaye alisemekana alirudi nchini wiki iliyopita, sasa anataka viongozi wawazie upya jinsi urekebishaji wa Katiba kupitia Mpango wa Maridhiano (BBI) utakavyofanikishwa. Kupitia kwa taarifa, Bw Joho alieleza masikitiko yake kwamba BBI ingeleta mafanikio mengi kimaendeleo nchini na kuzimwa kwake ni pigo kubwa kwa taifa. Kulingana naye, mapendekezo kama vile kuongeza mgao wa fedha kwa serikali za kaunti, ugavi wa fedha za maendeleo kwa wadi, na hitaji la kubuniwa kwa tume ya huduma za afya, ni baadhi tu ya matunda ambayo taifa lingevuna kutoka kwa marekebisho ya Katiba. “Inasikitisha kuwa Wakenya watalazimika kusubiri muda mrefu zaidi kabla wafurahie haya, yote kwa sababu ya siasa chafu. Huu ni ukweli mchungu unaonikera mno kama Naibu Kiongozi wa ODM na vile vile, kama Gavana wa Mombasa anayefahamu fika kuhusu umuhimu wa ripoti ya BBI,” akasema. Bw Joho wakati huo huo aliibua gumzo miongoni mwa baadhi ya wananchi kwa kubandika picha mitandaoni iliyoonyesha akiwa pamoja na Naibu Rais William Ruto katika mkutano wa zamani. Mapema mwaka huu, Mbunge wa Emurua Dikirr, Bw Johanna Ng’eno, alidai mashauriano yalikuwa yanaendelea kumshawishi Bw Joho aungane na Chama cha United Democratic Alliance (UDA).Safari ya urekebishaji wa Katiba iliyoongozwa na Rais Uhuru Kenyatta na Bw Odinga, ilipigwa breki na Mahakama ya Rufaa iliyokubaliana na uamuzi wa Mahakama Kuu kwamba mchakato huo ulikiuka sheria. Baadhi ya sababu zilizotolewa ni kuwa, wananchi hawakuhusishwa ipasavyo katika mchakato huo, Tume Huru ya Uchaguzi na Mipaka (IEBC) haikuwa na idadi ya kutosha ya makamishna kuidhinisha mpango wa kurekebisha Katiba, na rais hakustahili kuongoza mpango huo kwani jukumu hilo linafaa kuwa la raia. Hata hivyo, wahusika kadhaa wameelekea katika Mahakama ya Juu kutaka baadhi ya maamuzi hayo yabatilishwe.“BBI ililenga kutoa nafasi ambazo zingenufaisha Mombasa na Kenya kwa jumla. Bado kuna muda wa kuwazia upya jambo hili,” akasema Bw Joho. Kimya kikuu cha Bw Joho ilikuwa imeanza kuibua gumzo miongoni mwa wafuasi na pia mahasimu wake wa kisiasa.Wakati alipokosekana katika mikutano ya Bw Odinga maeneo ya Pwani, ikiwemo ikuluni Mombasa ambapo rais aliwaita pia vinara wa Muungano wa One Kenya Alliance (OKA), baadhi ya wapinzani wake walidai ameanza kutengwa katika mashauriano ya siasa za kitaifa kuelekea 2022. Mkutano huo wa Rais Kenyatta na Bw Odinga ulikuwa umehudhuriwa na Kiongozi wa Wiper Kalonzo Musyoka, mwenzake wa Amani National Congress (ANC) Musalia Mudavadi, Seneta wa Baringo Gideon Moi, ambaye ni Mwenyekiti wa KANU, mwenzake wa Bungoma Moses Wetang’ula anayeongoza Ford Kenya, na Gavana wa Kakamega Wycliffe Oparanya ambaye pia ni Naibu Kiongozi wa ODM. Watu 10,000 pekee kuhudhuria sherehe za Mashujaa Kirinyaga WATU 10,000 pekee ndio wanaotarajiwa kuhudhuria sherehe za Mashujaa ambazo zitafanyika Oktoba 20 katika uga wa Wang’uru, Kaunti ya Kirinyaga na zitakazoongozwa na Rais Uhuru Kenyatta. Katibu katika Wizara ya Usalama wa Ndani Dkt Karanja Kibicho alisema ujenzi wa uga huo uliogharimu serikali mabilioni ya fedha, unatarajiwa kukamilika Oktoba 5 na baada ya hilo, uwanja huo utakuwa tayari kwa sherehe hizo. Akizungumza katika mji wa Ngurubani baada ya kukagua ujenzi huo unaoendelea, Dkt Kibicho alisema idadi ya watakaohudhuria sherehe hizo ni watu 10,000 pekee kwa kuwa maambukizi ya corona bado yapo juu. Dkt Mutua alisema mfumo wa elimu na masomo ya Kenya unawapa watoto presha na msongo wa mwazo. “Waziri wa Elimu majuzi alisema watoto wanaweza kuenda shuleni na mavazi ya nyumbani, kwa sababu hizi ni nyakati ngumu. Ni vyema atoe mapendekezo kama hayo na mabadiliko ya saa ambazo watoto wanapaswa kuwa shuleni. Wasiwe wanaenda mapema sana,” Dkt Mutua akasema. Wizara ya Elimu chini ya Prof George Magoha, inaendelea kutekeleza mfumo mpya wa masomo unaojikita katika umilisi (CBC) na ambao unalenga kuboresha sekta ya elimu nchini. CBC inapania kufutilia mbali mfumo wa 8-4-4 na ambao umedumu muda mrefu. Seneta wa zamani awasilisha kesi uchaguzi mkuu 2022 uhahirishwe hadi Novemba 28 2023 Katika kesi ya dharura aliyowasilisha Jumatatu katika mahakama kuu ya Milimani Bw Njoroge amesema tume huru ya uchaguzi na mipaka (IEBC) haikuwa na makamishna saba kama inavyotakiwa kisheria ilipotangaza uchaguzi mkuu ufanywe Agosti 9,2022. Bw Njoroge anasema kuwa afisa mkuu mtendaji (CEO) IEBC ilipotangaza tarehe hiyo mpya ya uchaguzi pamoja na bajeti itakayotumika. “Tarehe ya uchaguzi mkuu wa Urais, Ugavana , Useneta, Ubunge na Udiwani iliyotangazwa na mwenyekiti wa IEBC ya Agosti 9, 2022 imelazimishiwa watu wa Kenya na IEBC na hivyo basi zoezi hilo ni haramu,” Bw Njoroge amesema. Seneta huyo aliyekuwa anawakilisha watu walio na ulemavu katika bunge la Seneti kati ya 2013 na 2017 amesema kipindi cha Rais Uhuru Kenyatta na Naibu wake Dkt William Ruto chapasa kukamilika Novemba 28,2023 kwa kuwa waliapishwa kutwaa hatamu za uongozi Novemba 2017. Katika ushahidi aliowasilisha mahakamani, Bw Njoroge alisema tayari IEBC ilianza harakati za kutangaza tenda ya kuchapisha kura, ununuzi wa vifaa vya dijitali zitakazotumika na kutangaza viwango vya pesa wanasiasa wanazopasa kutumia katika kampeini zao mwaka ujao. Amesema IEBC imekiuka Katiba na sheria ilipotangaza bajeti ya kufadhili uchaguzi huo mkuu wa 2022 kama haina makamishna wote saba.Makamishna wanne walioteuliwa kuhitimisha idadi wawe saba ni Juliana Cherera, Francis Wanderi, Irene Cherop, and Justus Abony. Watatu walikuwa wanaendeleza shughuli za IEBC ni Wafula Chebukati (mwenyekiti), Boya Molu na Prof Abdi Yakub GuliyeBw Njoroge alisema tayari serikali imetenga mabilioni ya pesa ya walipa ushuru yatakayotumika kufadhili uchaguzi huo mkuu. “Itakuwa ni ukiukaji wa sheria IEBC ikiendeleza uchaguzi huu ilhali haizingatii sheria iliyopo,” Bw Njoroge amesema.Katika kesi hiyo Bw Njoroge ameishtaki IEBC, Mwanasheria mkuu kwa niaba ya mawaziri wote 67, Waziri wa Hazina Ukur Yatani. Katika kesi hiyo pia amewataja Rais Kenyatta, Dkt Ruto, Mkurugenzi wa Bajeti, Bunge la Kitaifa, Bunge la Seneti na Magavana. Fedha hizo pia zinatarajiwa kuimarisha utendakazi wa kiwanda hicho ili kianze kurejelea shughuli zake, kabla usimamizi wake kutwaliwa na mwekezaji wa kibinafsi. Meneja wa kiwanda hicho, Bw Francis Ooko, alisema kuwa wanalenga kurekebisha tanuri lake na pia kutoa zabuni kwa kampuni mbalimbali zenye nia ya kutekeleza ukarabati huo. Pia wanatarajia kununua tanuri jipya alisema. Hata hivyo, Kaimu Mkurugenzi wa Shirika la Kilimo na Uzalishaji wa Vyakula (FAO), Bw Kello Harsama alitoa wito kwa usimamizi wa kiwanda hicho utumie Sh30 milioni ili kirejelee oparesheni zake kabla ya mwekezaji kutwaa usukani. “Kwa kuwa kuna miwa na hitaji la kuongeza kiwango kinachosagwa kila siku, tunapendekeza kuwa shughuli kiwandani zirejelewe huku tukisubiri mwekezaji aanzishe kazi,” akasema Bw Harsama. Kwa muda wa miaka mitano iliyopita, kiwanda cha Muhoroni kimekuwa kikikabiliwa na changamoto mbalimbali hasa matumizi ya mashine iliyozeeka kutokana na ukosefu wa fedha za kununua nyingine mpya. Mara ya mwisho vifaa vya kiwanda hicho vilikarabatiwa na nyingine mpya kununuliwa ni kati ya 2016-2017, jambo ambalo limesababisha iwe vigumu kuendesha kazi yake. Awali kiwanda hicho kilikuwa kikisaga tani 3,000 za miwa kila siku ila sasa kinasaga tani 1,000 pekee huku miwa mingi ikichelewa kusagwa. “Bado tunaisukuma serikali ili ituongezee fedha zaidi ndipo ukarabati mwingine utekelezwe ili tusage miwa mingi,” akaongeza. Kurekebishwa kwa mashine ya kiwanda cha Muhoroni kumefanyikawakati ambapo wakulima wanakodolewa macho na hasara tele kwa kukosa pa kupeleka miwa yao. Viwanda jirani vya Kibos na Chemelil navyo pia vimekuwa vikikabiliwa na ukosefu wa hela na pia tanuri zao kuharibika jambo ambalo limepunguza kiasi cha miwa inayofikishwa kiwandani. Kufikia mwisho wa wiki jana, ilikadiriwa kuwa wakulima walikuwa wamepoteza hadi Sh50 milioni baada ya kuachwa na zaidi ya tani 14,000 za miwa huku wakipanga foleni katika vituo vya kupima uzani eneo hilo. Waiguru ateuliwa kati ya wanawake 100 bora bara Afrika GAVANA wa Kirinyaga, Jumatatu aliteuliwa na Kituo cha Habari cha Avance kati ya wanawake 100 bora wenye ushawishi mkubwa Afrika. Bi Anne Waiguru aliteuliwa pamoja na viongozi mbalimbali Afrika ambao wamekuwa na ushawishi na mafanikio makubwa kwa umma. Kampuni ya Avance inahusika na kubadilisha simulizi kuhusu Waafrika kupitia ukadiriaji na viwango vya ushawishi kwa umma. Nia ya uteuzi huo ni kuonyesha na kusherehekea mafanikio ya wanawake 100 bora barani Afrika. Uteuzi huo unajumuisha uongozi bora, utendakazi, mafanikio ya kibinafsi na uwezo wa kushawishi jamii. Miongoni mwa viongozi walioteuliwa ni aliyekuwa rais wa Liberia, Ellen Johnson Sirleaf, rais wa Ethiopia, Sahle-Work Zedwe, rais wa Tanzania, Samia Suluhu Hassan, rais wa Ligi ya Wanademokrasia wa Kongo, Angele Makombo, aliyekuwa naibu rais wa Gambia, Aja Fatouma Tambjang, katibu mkuu wa Umoja wa Mataifa (UN), Amina J Mohamed, jaji mkuu, Martha Koome na gavana wa Kitui, Charity Ngilu. Kenya yapokea dozi 880,320 za chanjo aina ya Moderna SERIKALI Jumatatu ilipokea msaada mwingine wa dozi 880,320 za Moderna kutoka serikali ya Amerika. Chanjo hizo zilizopokewa na Waziri msaidizi wa Afya, Dkt Rashid Aman zinakuja wiki mbili baada ya nchi kupokea shehena ya kwanza ya dozi 880,460 ya chanjo hiyo. Kufikia sasa, Kenya imepokea msaada wa chanjo 5,146,780 za corona. Dkt Aman alisema msaada huo utakuwa wa manufaa wakati huu ambapo serikali inafanya kampeni ya chanjo kwa umma. “Tunashukuru kwa msaada ambao tumepokea kutoka kwa mashirika na wafadhili mbalimbali. Wizara ya Afya inapiga hatua katika utoaji wa chanjo kwa umma. Hivyo, nashukuru nchi ya Amerika kwa misaada yao,” akasema Dkt Aman. Chanjo ya Moderna ndiyo ya pili kuletwa nchini tangu serikali kuanza kutoa chanjo ya AstraZeneca mnamo Machi 2021. Wiki iliyopita, serikali ilipokea dozi 141,600 za Johnson and Johnson kutoka serikali ya Afrika Kusini. Dkt Aman alithibitisha kuwa kufikia sasa, Wakenya 2,050,377 wamepokea dozi yao ya kwanza huku 812,151 wakipata dozi zote. Kero ya umeme kukatika kila mara Kang’oo WAHUDUMU wa bodaboda katika kijiji cha Kang’oo, Gatundu Kaskazini wamelalamika kwamba kazi yao inaharibiwa na hali ya umeme kupotea kila mara. Mhudumu wa bodaboda katika kijiji hicho Bw John Karumu anasema kuwa ifikapo saa mbili za usiku wakazi wa kijiji hicho hukosa umeme kwa sababu unapotea ghafla. “Kuna transfoma ambayo ndiyo hulipuka kila mara na kutuharibia biashara yetu. Hata kituo cha biashara katika kijiji hiki pia hukumbwa na hali hii,” alisema Bw Karumu. Wakazi hao wanaitaka kampuni ya Kenya Power kufanya hima kuona ya kwamba transfoma hiyo inarekebishwa mara moja. Alieleza kuwa wahudumu wa bodaboda hulazimika kufunga kazi mapema kuliko kawaida, kumaanisha kwamba ni hali inayorudisha chini shughuli zao za kujitafutia riziki. Wakazi hao wametoa wito kwa viongozi wa eneo hilo kujitokeza kuona ya kwamba wanaendesha shughuli zao kama kawaida. Bw Karumu alieleza kuwa kukosekana kwa umeme ni changamoto kubwa kwa wakazi wa kijiji hicho kwa sababu kuna visa vya utovu wa nidhamu huku uhalifu ukikithiri. Alieleza kuwa ifikapo saa kumi na mbili za jioni kila mmoja hulazimika kuwa nyumbani ili asikutane na wahalifu wanaohangaisha wakazi wa kijiji hicho. Naye mhudumu mwingine wa bodaboda, Bw Peter Mwaura, anasema biashara yao imezorota sana kwa zaidi ya miezi miwili sasa. “Hali ya maisha imekuwa ngumu kwetu kwa sababu shida zetu hazijatatuliwa jinsi inavyostahili. Sisi tungetaka hali hiyo itatuliwe mara moja ili nasi tuendelee na shughuli zetu za kawaida,” alisema Bw Mwaura. Alisema kutoka mwendo wa saa moja za usiku wakazi wa kijiji hicho huwa tayari wamerejea kwenye makazi yao huku wakihofia usalama wao kutokana na giza inayoshuhudiwa kila mara. “Kwa hivyo, serikali ifanye jambo kuona ya kwamba watu wanaendelea na shughuli zao kama hapo awali,” alisema Bw Mwaura. Wakazi hao wanatoa wito kwa viongozi wa eneo hilo kuchukua jukumu kuona ya kwamba shida hiyo inarekebishwa haraka iwezekanavyo. Mahakama ilimruhusu hadi Novemba 2021 awe amelipia pesa hizo.Shtaka dhidi ya mshtakiwa ni kuwa kati ya Septemba 2019 na Novemba 2019 katika Zydus Limited katika jengo Caribean iliyoko jijini Nairobi akiwa na nia ya kulaghai alipokea bidhaa za matibabu zilizo na thamani ya Sh 883,320 akidai alikuwa na uwezo wa kuzilipia. Mshtakiwa alikanusha shtaka hilo na kuomba mahakama impe muda wa kulipa deni hilo.“Nimeombwa na walalamishi mshtakiwa apewe muda wa kulipa deni hilo,” Bw Ochoi alielezwa na kiongozi wa mashtaka. wakili Nick Omari anayemwakilisha Ouma…Picha/RICHARD MUNGUTI Wakurugenzi wa kampuni hiyo ya Zydus Limited walikuwa kortini na kueleza mahakama hawataki kuendelea na kesi mradi mshtakiwa awalipe.Kesi hiyo itatajwa baada ya wiki mbili mshtakiwa akabidhiwe nakala za mashahidi. Watatu hawa pamoja na Christopher Bwakali Arthur na Boniface Mayabi Nasongo wanadaiwa walifuja kampuni ya BeEnergy bidhaa za mafuta ya petrol ya Sh8milioni.Washtakiwa hao waliagiza bidhaa za mafuta ya petroli ya kuuza nje lakini wakayauza humu nchini. Kampuni ya BeEnergy ilitozwa faini ya Sh8milioni na mamlaka ya ushuru nchini kwa kuruhusu mafuta ya kuuzwa nje ya Kenya kuuuziwa wateja humu nchini.Kiongozi wa mashtaka alisema kesi hiyo yapasa kusikizwa na mahakama ya Kisumu. Mifuko ya supa ya Mulei ilikutwa ndani ya nyumba ya afisa wa polisi anayeshtakiwa kwa mauaji ya wakili Willie Kimani MAHAKAMA kuu ilifahamishwa jana mifuko ya kubebea bidhaa iliyokuwa na chapa cha Mulei Supermarket ilikutwa ndani ya nyumba ya afisa mmoja kati ya polisi wanne wanaoshtakiwa kwa mauaji ya wakili Willie Kimani,mteja wake na dereva wa teksi miaka mitano iliyopita. Bw Mwangi alisema mifuko hiyo ilifanana na ile iliyokuwa imewekwa kwenye vichwa vya wakili Kimani , Josephat Mwenda na Joseph Muiruri miili yao ilipopatikana katika mto Athi River eneo la Donyo Sabuk kaunti ya Machakos. Maiti zao zilipatikana baada ua wiki moja zikiwa zimewekwa ndani ya magunia na vichwa kuvishwa mifuko ya Mulei Supermarket.Maiti hizi ziliguduliwa na mwanaume aliyekuwa ameenda mtoni kuoga. Inspekta Mwangi alisema mbali na mifuko hiyo , pia polisi walipata shuka nyekundu ya Kimaasai na redio ya polisi.Insp Mwangi alisema pia walipekua nyumba za maafisa wengine wa polisi Wilson Kamau Juma na Charles Waweru na hawakupata chochote cha kuwahusisha na mauaji ya watatu hao. Insp Mwangi kutoka makao makuu ya idara ya kupambana na uhalifu (DCI) alichunguza kesi ya mauaji hayo alimweleza Jaji Lesiit walichukua shuka hiyo ya Kimaasai kwa vile afisa mwingine wa polisi Bw Paul Mitambo alimpata Leonard katika eneo la mauaji ya watatu hao usiku wa Juni 23,2021, akiwa amejifunika kichwani. Mahakama ilifahamishwa Mwenda alikuwa amelalamika kwa mamlaka huru ya utenda kazi ya polisi (IPOA) na International Justice Mission (IJM) kwamba alikuwa anaonewa na Lelimani ambaye alikuwa amemtishia maisha na hata alikuwa amemfungulia kesi ya trafik na kupatikana na mihandarati. Mnamo Juni 23, 2016 Mwenda alikuwa afike kujibu mashtaka katika mahakama ya Mavoko , Athi River kaunti ya Machakos.Watatu hao walitekwa nyara na kuzuiliwa katika kituo cha polisi wa utawala cha Syokimau. Serikali yatahadharisha wafugaji kuhamia kaunti jirani bila muafaka WAKUU wa usalama Kaunti ya Lamu wanahofia ongezeko la idadi ya mifugo inayohamishiwa eneo hilo kutoka kaunti jirani za Tana River na Garissa tangu ukame ulipoanza kushuhudiwa humu nchini. Kufikia sasa karibu mifugo 200,000 ikiwemo ng’ombe, mbuzi na kondoo tayari wamehamishiwa eneo hilo, hali ambayo imesababisha nyasi na maji kupungua. Akizungumza na wanahabari muda mfupi baada ya kuandaa kikao cha dharura, Kamishna wa Kaunti ya Lamu, Irungu Macharia alisema ongezeko hilo la wafugaji limechangia mizozo kati ya wafugaji hao na wakulima wa sehemu tofauti tofauti za Lamu. Alieleza haja ya mkutano wa dharura kuandaliwa kati ya viongozi wa Lamu na wale wa kaunti za Tana River na Garissa ili kujadili na kutoa suluhu kuhusiana na suala la wafugaji wa kuhamahama na ukame. Kisa hicho kilitokea saa moja asubuhi katika eneo la Chemororoch kwenye barabara ya Kitale–Eldoret. Mwanafunzi huyo, Cynthia Matasi, aliyekuwa akisoma katika Shule ya Msingi ya St Teresa, alifariki papo hapo. Kamanda wa Polisi wa Uasin Gishu Ayub Ali alithibitisha mauaji hayo huku akisema kuwa lori hilo lenye nambari za usajili KCL 872S lilikuwa limebeba matofali na liliendeshwa na Joseph Gichuru Karanja, 38. “Kakai alikuwa amebeba bintiye yake kwenye baiskeli akimpeleka shule kabla ya kukumbana na ajali hiyo. Kakai na lori wote walikuwa wakielea upande mmoja. Lori liligonga baiskeli kutoka nyuma,” akasema Bw Ali. Kakai alikimbizwa katika Hospitali ya Matunda ambapo anaendelea kutibiwa. Wahudumu wa bodaboda waliokuwa na ghadhabu walizuilia gari na kulichoma huku dereva akitoroka. Mifuko yatumika kama ushahidi wa mauaji ya wakili Kimani 2016 MAHAKAMA Kuu ilifahamishwa Jumanne kuwa mifuko ya kubebea bidhaa iliyokuwa na chapa ya Mulei’s Supermarket ilipatikana ndani ya nyumba ya afisa mmoja kati ya wanne wanaoshtakiwa kwa mauaji ya wakili Willie Kimani, mteja wake na dereva wa teksi miaka mitano iliyopita. Kabla kusitisha usambazaji wa nguvu za umeme katika eneo, Kenya Power hutoa notisi ya sehemu zitakazoathirika kwa kuchapisha kwenye magazeti na katika kurasa zake za mitandao, endapo inataka kuboresha huduma. Mafundi wa Kenya Power wakifunga transfoma mpya katika mtaa wa Carwash, eneo la Zimmerman, Nairobi. Picha/ Sammy Waweru Hitilafu inapotokea ghafla, hutoa tangazao katika kurasa zake za mitandao. “Wapangaji wangu wamekuwa wakihangaika kupata maji kwa sababu hutumia nguvu za umeme kuyapampu kuweka akiba,” akasema keateka wa ploti moja eneo hilo. Wakazi pia wanalalamikia shirika la Kenya Power kujikokota kuangazia hitilafu inapoibuka. Maelfu bado wapigania kuenda Saudia LICHA ya simulizi za kuatua moyo kuhusu madhila wanayopitia Saudi Arabia, maelfu ya Wakenya wamekwama Nairobi wakilalamikia kuchelewa kupata tiketi ya ndege kwenda kufanyia kazi Uarabuni. Muungano wa Kupigania Maslahi ya Wafanyakazi Wahamiaji Nchini (ASMAK) inakadiria kuwa idadi hiyo ni karibu watu 10,000 ambao walifuzu kutoka Mamlaka ya Kitaifa ya Mafunzo ya Kuhusu Kozi Fupi (NITA) Nairobi. Mafunzo hayo yaliyoanzishwa mnamo 2018 hutolewa kwa wahamiaji ambao wamepata kazi Uarabuni na wako tayari kuondoka kuelekea huko. Ingawa vyombo vya habari vimekuwa vikiripoti kuhusu ukatili ambao wafanyakazi wahamiaji hutendewa nchi za Uarabuni hasa Saudia na Lebanon, mawakala wa wafanyakazi wanaosaka ajira katika nchi hizo wamelalamika kuwa hakuna ndege za kuwawezesha wasafiri Uarabuni kwa muda wa mwezi mmoja uliopita. Hasa, Wakenya wengi wamekuwa wakifika Uarabuni kufanya kazi za nyumba, ujakazi au nyingine za mkono. Mara nyingi wanawake huajiriwa kwa mikataba ya miaka miwili kama wajakazi huku wanaume wakihudumu kama wafanyakazi wa hoteli na wanaowaelekeza wateja au kusafisha maduka makuu. Hata hivyo, baadhi wameishia kuuawa na kuzamisha jamaa zao kwenye lindi la ukiwa huku wengine wakiteswa na kuokolewa, wakirejea nchini mikono mitupu licha ya kuwa na matumaini ya kupata utajiri mwanzoni. “Kuna makundi matatu ya wafanyakazi ambao wamehitimu ila bado hakuna tiketi za ndege na usafiri wao hadi Uarabuni haujafanikiwa. Tayari tulikuwa tumefanikiwa kupata vyeti vyao vya kusafiri (visa) na pia wameandaliwa kandarasi zao lakini bado hawajaripoti kazini. Hatujapata tiketi zetu za ndege na hakuna anayetueleza sababu ni nini. Kwa sasa kuna msongamano wa wafanyakazi waliofuzu na wameandaliwa mikataba ila waajiri wao wameingiwa na wasiwasi kwa sababu hakuna ndege ya kuwapeleka Saudi Arabia,” akasema Francis Nduhiu, ambaye ni mwenyekiti wa ASMAK. Aidha Wakenya wengine ambao wamefanya kazi na kumaliza kandarasi zao nao pia wamekwama Saudia na hawawezi kurejea nchini kutokana na ukosefu wa ndege. Hii ni kwa sababu ndege ambazo zilikuwa zikiwapeleka Saudia hazijakuwa zikiendeleza safari hizo tangu Agosti. “Tiketi za wafanyakazi hawa hununuliwa kwa nusu ya bei ya ile ya kawaida kwa sababu hizi ni ndege ambazo hutengwa kwa usafiri huo. Hata hivyo, kwa sasa tiketi zinauzwa kwa bei ya juu ambapo wafanyakazi hao wahamiaji hawawezi kumudu.” Kila mwezi, Kenya huwatuma wafanyakazi 3,000 au zaidi ili waajiriwe kwa mikataba Saudi Arabia. Baada ya kufuzu kwa kumaliza kozi fupi wanazofundishwa, maajenti wao huhakikisha kuwa wamepokea chanjo ya virusi vya corona na huwapa hifadhi katika vyumba vya muda ambako wao hujitenga wakisubiri safari zao. “Kutokana na ukosefu wa tiketi za ndege na maajenti wao wanaishi nao katika vyumba vya muda, idadi yao katika vyumba hivyo inazidi kuongezeka huku polisi nao pia wakiwahangaisha. Kampuni zilizowaajiri na waajiri wengine nao wameanza kulalamika,” akasema Katibu wa ASMAK Monica Muema. Waziri wa Leba Simon Chelugui hakupokea simu za Taifa Leo ila wiki jana alifichua kuwa Kenya imeanza mazungumzo na mataifa ya Uarabani ambako Wakenya wengi wameajiriwa kama njia ya kuhakikisha maslahi ya raia wake yanazingatiwa. Lempurkel akana shtaka la kueneza chuki Laikipia Bw Lempurkel aliyeachiliwa kwa dhamana ya Sh150,000 pesa tasilimu alikanusha shtaka la kuchochea uhasama.Shtaka lilisema kati ya Julai 11 na Julai 17 wakati wa mahojiano kwenye kituo cha Televisheni cha Maa Community alidai mashamba ya watu binafsi na hifadhi za wanyama ni mali ya jamii inayozugumza lugha ya Kimaasai almaarufu Jamii ya Maa. Alidaiwa pia alisema wawekezaji wamiliki mchanga lakini nyasi ni ya Wamaasai.Shtaka lilisema alitaja Jamii ya Kikuyu ile nyayo zao ziko na funza jambo lililopelekea hisia za uhasama kuibuka. Upande wa mashtaka ulieleza hakimu mkazi mahakama ya Milimani Bi Sinkiyian Tobiko kwamba kutokana na matamshi hayo ya kuchochea hisia za chuki ya Bw Lempurkel vurugu zimezuka katika kaunti ya Laikipia ambapo watu kadhaa wameuawa, mifugo kuibwa, uvamizi wa mashamba ya kibinafsi na watu kuhama makwao. Hata hivyo kiongozi wa mashtaka Bw Abel Omariba alieleza korti hapingi mshtakiwa akiachiliwa kwa dhamana.Mawakili Thomas Kajwang , Harun Ndubi na Saitabau ole Kanchory walipinga matamshi ya upande wa mashtaka na kusema suala la mashamba katika eneo la Laikipia ni miongoni mwa dhuluma kihistoria zinazopasa kujadiliwa na pande zote kwa njia ya amani ili kupata suluhu. Bw Kanchory alisema shtaka dhidi ya mshtakiwa halina mwelekeo na kamwe halina mashiko kisheria.“Suala la umiliki wa mashamba ambalo lilizugumziwa na Bw Lempurkel wakati wa mahojiano katika kituo cha Televisheni cha Maa ni mojawapo ya dhuluma za kihistoria linalopasa kujadiliwa pasi kuhatarisha haki za wakazi wa maeneo husika,” alisema Bw Kajwang. Mabw Kanchory na Ndubi walisema adhabu ya shtaka dhidi ya Lempurkeli ni faini isiyozidi Sh1milioni ama kifungo kisichozidi miaka mitatu gerezani.Waliomba korti imwachilie mshtakiwa kwa dhamana isiyo ya kiwango cha juu. Raha muogeleaji Mkenya Kalombo akinyakua dhahabu Afrika Zoni ya Nne MACRINE Kalombo alishindia Kenya medali yake ya kwanza ya dhahabu kwenye mashindano ya kuogelea ya Afrika ya Zoni ya Nne yaliyoingia siku ya pili jijini Lusaka, Zambia, hapo Ijumaa. Kalombo alitwaa taji la kuogelea mita 200 (Breaststroke) kwa washiriki walio na umri wa miaka 12 ama chini. Alitumia dakika 3:12.27 akifuatiwa kwa karibu na Mkenya mwenzake Christie Kamotho (3:15.25) na mwenyeji Adrianna Bhana (3:18.60). Kufikia Ijumaa jioni, Wakenya walikuwa wamezoa jumla ya medali nane (dhahabu moja, fedha tano, shaba mbili). Medali ya Kamotho ilikuwa yake ya pili baada pia kunyakua fedha katika kuogelea mita 50 (Breaststroke). Duini Caffini ana nishani za fedha za mita 50 na mita 200 (Breaststroke) katika kitengo cha waogeleaji walio kati ya umri wa miaka 13 na 14. Maria Bianchi aliridhika na medali ya shaba kuogelea mita 800 (Freestyle) kwa washiriki walio na umri wa kati ya miaka 15 na 24 naye Ameya Rana akawa nambari sita. Imara-Bella Thorpe alipata nishani ya fedha katika kuogelea mita 100 (Backstroke) kwa waogeleaji walio na umri wa miaka 17 hadi 29. Nathan Matimu alikuwa ameshindia Kenya medali ya pekee ya wavulana aliporidhika na shaba ya mita 800 (Freestyle) kwa washiriki walio na umri wa miaka 14 ama chini. Shujaa kikaangoni ikilenga robo-fainali Vancouver 7s TIMU ya taifa ya raga ya Kenya Shujaa itavaana na Amerika, Fiji na Uingereza katika mechi kali za Kundi A kwenye Raga za Dunia duru ya Vancouver Sevens, Jumamosi. Vijana wa kocha Innocent Simiyu walichapwa mara ya mwisho walikutana na wapinzani hao.Walibwagwa na Amerika 12-10 Jumamosi iliyopita, Fiji 19-5 Novemba 2021 na Uingereza 24-19 mnamo Januari 2020.Kibarua kigumu kinachosubiri Shujaa ni kuwa imepoteza dhidi ya Fiji mara saba mfululizo. Shujaa pia imelimwa na Fiji mara nne mfululizo nchini Canada ikiwemo 36-12 Machi 2019. Kenya inashikilia nafasi ya 10 katika ligi hiyo ya mataifa 16, kwa jumla ya alama 36 baada ya duru za Dubai I, Dubai II, Malaga, Seville na Singapore. Kuna duru tisa msimu huu. Vijana wa Simiyu wana ushindi mmoja dhidi ya Amerika katika mechi tano zilizopita, ingawa kila mmoja alichabanga mwenzake 24-19 wakati Canada ilikuwa mwenyeji msimu uliopita mijini Vancouver na Edmonton.Pia, Shujaa haina rekodi nzuri dhidi ya Uingereza ambapo imekung’utwa mara saba mfululizo, ingawa ilivuna ushindi wa 12-0 zilipokutana mara ya mwisho nchini Canada mwezi Machi 2018. Kenya inashikilia nafasi ya 10 katika ligi hiyo ya mataifa 16 kwa jumla ya alama 36 baada ya duru za Dubai I, Dubai II, Malaga, Seville na Singapore. Kuna duru tisa msimu huu. Herman Humwa na Billy Odhiambo ni baadhi ya wachezaji ambao wamekuwa wakifanya vyema Shujaa msimu huu. ‘ Wajungle’ kuwania ugavana na tikiti ya kujitegemea( Independent) Alitoa uamuzi huo baada ya kushindwa na seneta wa Kiambu Kimani Wamatangi, kwenye mchujo wa kuwania tikiti ya UDA. Akihutubia waandishi wa habari Bw Wainaina alisema makarani wa kusimamia uchaguzi huo walimpendelea Bw Wamatangi. ” Maafisa hao walikosa kuangazia jina langu la ‘ Wajungle’ ambalo linajulikana na wengi. Tena wafuasi wangu walichanganyikiwa baada ya kukosa jina hilo kwenye orodha ya majina mengine,” alijitetea mbunge huyo. Alizidi kudai kuwa uchaguzi huo haukuwa wa haki na uwazi kwa sababu maajenti wake walifurushwa nje wakati wa kuhesabu kura hizo. ” Ningetaka kuwahakikishia wafuasi wangu waendelee kutulia kwani bado nafanya mikakati kuona ya kwamba ninashiriki katika uchaguzi mkuu ujao wa Agosti 9, 2022,” alifafanua mbunge huyo. Alieleza kuwa hivi karibuni ataanza kuzuru maeneo mengi ya Kiambu ili kuvumisha kampeini zake katika kaunti mzima ya Kiambu. ” Nina imani na wapigaji kura wa Kiambu kuwa wataniunga mkono kwa kunichagua kama gavana wao ifikapo wakati wa uchaguzi mkuu wa Agosti, 9 2022,” alisema Bw Wainaina. “Sina imani na matokeo hayo kwa sababu mpinzani wangu Wamatangi, alipiga kambi katika chuo cha kiufundi na Teknolojia cha Kiambu Institute of science and Technology akiandamana na wafuasi wake. Pia alijuana vyema na maafisa wa kuhesabu kura hiyo,” alifafanua mbunge huyo. Mwingine aliyedai kuibiwa kura zake ni seneta mteule wa Kiambu Bw Isaac Mwaura. Hata hivyo amesema atashirikiana na mwenzake King’ara ili kuleta amani kwa chama cha UDA. Alidai pia kura zake ziliibiwa akipambana na mbunge wa Ruiru, Bw Simon King’ara. Alitoa onyo Kwa chama cha UDA kuchukua jukumu kuona ya kwamba mambo yanarekebishwa haraka iwezekanavyo ama wafuasi wengi wakihame. Baadhi ya viongozi waliopata tikiti ya UDA, ni Kigo Njenga wa Gatundu Kaskazini na George Koimburi ambaye ni mbunge wa Juja. Wengine wanaogombea kiti cha ugavana na tikiti tofauti ni gavana wa sasa wa Kiambu Dkt James Nyoro na chama cha Jubilee, Moses Kuria na chama cha kazi ( CCK), na Bw William Kabogo na chama cha Tujibebe Party. Nketiah, 22, alikuwa akiwajibishwa na Arsenal katika kikosi cha kwanza kwa mara ya pili pekee ligini msimu huu. Kwa kuwa mkataba wake wa sasa na Arsenal unatamatika mwishoni mwa msimu huu, Nketiah amekuwa akilalamikia kutowajibishwa kwake mara kwa mara. “Nadhani ingekuwa vyema kumchezesha mara kwa mara katika kikosi cha kwanza. Nilimweleza kwamba sijakuwa nikimtendea haki mwishoni mwa mechi dhidi ya Chelsea,” akasema Arteta. Arsenal wamekuwa katika mazungumzo na Nketiah kuhusu uwezekano wa kurefusha kandarasi yake uwanjani Emirates. Hata hivyo, sogora huyo wa zamani wa Uingereeza U-21 amekuwa akitaka uhakika wa kupangwa mara kwa mara katika kikosi cha kwanza cha Arsenal katika siku za usoni kabla ya kutia saini mkataba mpya. “Kumekuwa na mazungumzo na ofa ya mkataba mpya. Lakini kubwa zaidi katika maazimio yangu kwa sasa ni kucheza mara kwa mara katika kikosi cha kwanza cha Arsenal. Nakipenda sana kikosi hicho,” akasema Nketiah. Nketiah amechezeshwa na Arsenal mara saba pekee muhula huu huku gozi dhidi ya Southampton mnamo Aprili 16, 2022 likiwa lake la kwanza ligini msimu huu. Amekuwa mvamizi chaguo la tatu kambini mwa Arsenal baada ya Alexandre Lacazette na Pierre-Emerick Aubameyang aliyeyoyomea kambini mwa Barcelona mnamo Januari 2022. Kukosekana kwa Lacazette mnamo Jumatano baada ya kuugua Covid-19, kulimpa Nketiah fursa ya kuwa tegemeo la Arsenal katika safu ya mbele. Mechi dhidi ya Chelsea ilima fursa ya kucheka na nyavu za wapinzani kwa mara ya kwanza tangu afunge bao katika sare ya 1-1 dhidi ya Fulham zaidi ya mwaka mmoja uliopita ligini. “Ambacho Nketiah amefanya dhidi ya Chelsea ni zao la kile ambacho amekifanya katika kipindi cha miezi 10 iliyopita. Ametudhuhirishia sote kuhusu ukubwa wa uwezo wake uwanjani,” akaongeza Arteta. Ijumaa, Aprili 29 ni sikukuu ya mapumziko Kenya kwa heshima ya Kibaki – Matiang’i SERIKALI ya Kenya imetawaza Ijumaa, Aprili 29, 2022 kuwa Siku ya Mapumziko ili kutoa nafasi ya kufanyika kwa ibada ya kumsindikiza Rais mstaafu marehemu Mwai Kibaki. Waziri wa Usalama Fred Matiang’i ambaye pia ni mwenyekiti wa Kamati ya Kitaifa ya Kuandaa Mazishi ya Kibaki alisema kuwa siku hiyo imetengwa mahsusi kwa Wakenya kutoa heshima zao za mwisho kwa Kibaki. Rais huyo wa tatu wa Jamhuri ya Kenya atazikwa nyumbani kwake eneobunge la Othaya, Nyeri katika hafla ya mazishi ya kitaifa, mnamo Jumamosi Aprili 30, 2022. Ibada ya kitaifa ya wafu itafanyika katika Uwanja wa Kimataifa wa Michezo ya Nyayo jijini Nairobi. Mwili wa mwendazake umehifadhiwa katika hifadhi ya maiti ya Lee, Nairobi. Alifariki mnamo Ijumaa asubuhi, Aprili 22,2022 katika Nairobi Hospital ambako alikimbizwa baada ya kuzidiwa na ugonjwa. “Serikali inatangaza Ijumaa, Aprili 29, 2022 kuwa Siku ya Mapumziko ili kumpa Rais Mwai Kibaki Mazishi ya Kiserikali,” Dkt Matiang’i akasema kupitia tangazo rasmi katika toleo la kipekee la Gazeti Rasmi la Serikali. Dkt Matiang’i alisema kuwa hafla ya mazishi ya Kibaki itaendeshwa kwa taadhima na kanuni ya kijeshi. “Sisi kama Waislamu ni watu wanaopenda amani na kwa hivyo hatungetaka kushuhudia machafuko yoyote hapa nchini,” alifafanua Imam Mohamed. Naye mwekahazina wa chama cha waislamu cha Supkem mjini Nyeri, Sheikh, Nassor Mohamed, alitoa wito kwa vijana kudumisha amani na wasikubali kutumiwa vibaya na viongozi wakati huu wa kampeni za kisiasa. 441 kukosa matokeo ya KCSE sababu ya udanganyifu JUMLA ya wanafunzi 441 waliofanya Mtihani wa Kitaifa wa Kidato cha Nne (KCSE) 2021 ikiwemo watahiniwa wote katika kituo kimoja watakosa matokeo yao baada ya Wizara ya Elimu kufutilia mbali matokeo hayo kuhusiana na udanganyifu. Taarifa iliyotolewa na Profesa George Magoha, iliashiria kuwa visa vya udanganyifu katika mtihani wa KCSE 2021 viliongezeka kwa visa 154 zaidi na kufikia jumla ya visa 441, ikilinganishwa na jumla ya visa 287 vilivyorekodiwa 2020. Idadi ya wanafunzi walionaswa wakitumia simu kudanganya kwenye mitihani hiyo iliongezeka zaidi ya maradufu katika KCSE 2021 na kufikia jumla ya 223 ikilinganishwa na visa 45 pekee mnamo 2020. Visa vya watu walionaswa wakijifanya watahiniwa viliongezeka hadi watu wanane katika KCSE 2021 ikilinganishwa na mtu mmoja katika KCSE 2020. Visa vya usambazaji wa nakala za mitihani kinyume na sheria vilipungua hadi 203 katika KCSE 2021 ikilinganishwa na visa 211 mnamo 2020 huku visa vya watahiniwa kushirikiana kudanganya kwenye mitihani vikipungua kutoka 29 katika mtihani uliopita hadi wanafunzi sita mwaka huu. Sawa na 2020, kisa kimoja cha kusababisha vurugu kwenye chumba cha mtihani kiliripotiwa katika KCSE 2021 ambacho ni miongoni mwa matokeo yaliyofutiliwa mbali. “Kabla ya Mtihani wa KCSE 2021 kuanza, serikali iliimarisha mikakati iliyodhamiriwa kukomesha aina yoyote ya udanganyifu kupitia juhudi za pamoja kutoka kwa timu iliyojumisha vikosi mbalimbali. Matokeo ya uangalizi huo ulioimarishwa ni kuwa karibu visa vyote vya udanganyifu ambavyo vingetokea vilizuiwa. Taifa ni shahidi kuwa simu nyingi ambazo zingetumiwa kutuma nakala za mitihani zilikamatwa kabla ya kutumiwa,” alisema Waziri Magoha. Akitangaza matokeo hayo Jumamosi, Waziri wa Elimu alisisitiza kuwa Baraza la Kitaifa linalosimamia Mitihani Nchini (KNEC) litawachukulia hatua kali za kinidhamu wote waliohusika na visa vya udanganyifu kwenye mitihani mwaka huu. “Hata hivyo, visa 441 viliripotiwa kwenye Mtihani wa KCSE 2021 na kisa cha kituo kimoja ambapo matokeo yote yanazuiliwa. Nataka kusema wazi kwamba KNEC haitakuwa na huruma yoyote kwa wahusika wa udanganyifu kwenye mitihani ambao ni sharti wachukuliwe hatua ipasavyo. Kwa sababu hiyo, matokeo ya visa vyote 441 yamefutiliwa mbali,” alisema. Waziri ametoa wito kwa wadau wote wa mitihani ya kitaifa kuunga mkono juhudi za serikai zinazoendelezwa za kukomesha udanganyifu kwenye mitihani. Shule za msingi kote nchini zimefunguliwa leo, nao wanafunzi waliomaliza Mtihani wa Darasa la Nane (KCPE) wakitarajiwa kujiunga na Kidato cha Kwanza kuanzia Mei 2. Hapo jana Jumapili, wazazi katika sehemu mbalimbali nchini walikuwa kwenye harakati za mwisho mwisho kuwatayarisha wanao kufungua shule. Mamia ya wazazi walifurika kwenye maduka ya kuuzia vitabu na sare za shule kuwanunulia vitabu na sare mpya. Jijini Nairobi, baadhi ya maduka ya kuuzia vitabu yalilazimika kufunguliwa jana kutokana na idadi kubwa ya wazazi waliofika. Kwa kawaida, maduka mengi huwa hayafunguliwi siku za Jumapili. Kulingana na Bi Faith Mwangi, ambaye ni muuzaji vitabu katika Duka la Vitabu la Savannis, jijini Nairobi, iliwalazimu kufungua kutokana na idadi kubwa ya wateja. “Kwa kawaida, huwa tunafungua duka letu kati ya Jumatatu na Jumamosi mchana. Jumapili huwa siku ya kupumzika. Hata hivyo, ikizingatiwa wanafunzi wengi wanafungua kesho, ilitulazimu kuendesha shughuli zetu kama kawaida,” akasema Bi Mungai, kwenye mahojiano na ‘Taifa Leo.’ Duka la vitabu la Textbook Centre pia lilifunguliwa Jumapili kinyume na kawaida, ili kuwaruhusu wazazi kuwanunulia vitabu vyao. Kwenye maduka ya kuuzia sare, wazazi walionekana wenye shughuli nyingi kuwapimishia au kuwanunulia wana wao sare mpya. Kwenye steji za matatu, kulikuwa na misongamano mikubwa ya watu, baadhi ya wazazi wakiwarejesha wanao wanaosomea katika maeneo ya mbali.Baadhi ya mashirika ya matatu pia yaliongeza nauli, yakitaja bei ya juu ya mafuta kama chanzo cha kuchukua hatua hiyo. Kibaki alipofika kortini kujitetea IJAPOKUWA watu wengi walimwona Rais Mstaafu Mwai Kibaki kama tajiri mkubwa, aliwashangaza wengi alipofika mahakamani kutetea mgao wake katika kampuni ndogo waliyoanzisha na marafiki wake saba. Mzozo huo ulimfanya Rais Kibaki kufika katika mahakama moja mjini Nyeri, ambako kesi hiyo ilikuwa ikiendelea. Bw Kibaki alifika katika Mahama ya Mazingira na Ardhi mnamo Septemba 2013, miezi sita baada ya kustaafu kama rais. Kwenye kikao cha mahakama, alitoa ushahidi kuhusu uongozi na utaratibu wa umiliki katika kampuni ya Mathingira Wholesalers Ltd, waliyoanzisha na marafiki wake mnamo 1976. Kampuni hiyo ilibuniwa miaka miwili baada ya Mzee Kibaki kuhamisha ngome na shughuli zake za kisiasa kutoka Nairobi hadi nyumbani kwake, eneo la Othaya, Nyeri. Kwenye ushahidi wake mbele ya Jaji Anthony Ombwayo, Bw Kibaki alilenga kulinda mgao wake katika kampuni hiyo na jengo la orofa moja lililo mjini Nyeri, karibu na afisi ya chama cha Kanu. Jengo hilo lina biashara kadhaa kama maduka, hoteli, baa na vichinjio, ambapo huzalisha pato la Sh200,000 kwa mwezi. Bw Kibaki aliibuka kuwa rais wa kwanza aliyestaafu nchini kufika mahakamani kulinda biashara yake. “Rais Mstaafu analinda na kutetea haki yake ya kifedha. Uamuzi kwenye kesi hiyo utatolewa kulingana na ushahidi atakaotoa, ikizingatiwa yeye ni mmoja wa wamiliki wa mali hiyo,” akasema wakili Gibson Kamau Kuria, aliyemwakilisha Bw Kibaki katika kesi hiyo. Kufikia kifo chake Ijumaa, yeye pamoja na waanzilishi wengine wa jengo hilo bado hawakuwa wameanza kufaidika kutokana na kodi zinazolipwa tangu 2014. Hii ni baada ya mahakama kuagiza kodi hiyo iwe ikielekezwa kwa akaunti ya pamoja yenye majina ya mawakili wanaowawakilisha walalamishi kabla ya kutoa uamuzi wake. Barobaro aeleza jinsi alivyofaidika na elimu bila malipo BAROBARO Kioko Mwinzi ni miongoni mwa maelfu ya vijana ambao walinufaika pakubwa kutokana na Mpango wa Elimu Bila Malipo (FPE) alioanzisha Rais Mstaafu Mwai Kibaki mnamo 2003. Barobaro huyo ambaye anatoka katika eneo la Matuu, Kaunti ya Machakos, anasema kuwa ni kutokana na mpango huo, ambapo alifaulu kwenda katika shule ya msingi, licha ya kiwango kikubwa cha umaskini kilichokuwa katika familia yao. Kwenye mahojiano, alisema kuwa kinyume na wanafunzi wengine, alijiunga na Darasa la Kwanza akiwa na umri wa miaka 11. “Kimsingi, wanafunzi wengi hujiunga na Darasa la Kwanza wakiwa na kati umri wa miaka saba au minane. Mimi nilikuwa nimewazidi kwa umri. Ilinilazimu kukaa kivyangu, kwani ilikuwa vigumu kutangamana nao,” akasema barobaro huyo. Anasema kuwa ili kudhihirisha jinsi mpango huo uliwasaidia watu wengi, zaidi ya nusu ya wanafunzi hawakuwa na sare za shule. “Wanafunzi wengi walikuwa wakifika shuleni jinsi walivyokuwa ili kusoma. Kando na kutokuwa na sare za shule, wengi hata hawakuwa na chakula. Isingekuwa ni mpango huo, singefaulu kusoma,” akasema. Barobaro huyo alipita Mtihani wa Darasa la Nane (KCPE) ambapo alizoa alama 358 na kujiunga na Shule ya Upili ya Wavulana ya Lenana. Baada ya hapo, alipita mtihani wa Kidato cha Nne (KCSE) ambapo alijiunga na Chuo Kikuu cha Masinde Muliro, alikosomea masuala ya utaalamu wa tarakilishi. “Vilevile, ninakumbuka alipokuwa akifanya kampeni Embu mnamo 2002, nilikutana naye hotelini. Nilijaribu kumkwepa kwa sababu sikutaka anione kwa kuwa alikuwa katika upinzani. Aliponiona, alinimiminia sifa tele huku akisema ‘mimi huwa sielewi mambo ya Moi hadi nisome magazetini. Lakini Njiru anamuelewa. Watu wa Embu mmebarikiwa kuwa na mtoto (Njiru) anayemwelewa Moi’,” akasema. Vilevile, kitakuwa kikiandaa maonyesho ya kilimo, yatakayojumuisha kutoa mafunzo ya matumizi ya pembejeo, taratibu bora kitaalamu kuendeleza kilimo na kuonyesha vifaa, mashine na mitambo ya kileo kuboresha zaraa. “Tunasubiri Halmashauri ya Jiji na asasi husika za ujenzi kutoa vibali, ujenzi uanze mwishoni mwa mwezi huu – Aprili,” Mkurugenzi Mkuu Elgon Kenya, Dkt Bimal Kantaria akaambia Taifa Leo. Kampuni hiyo itatoa ufadhili kufanya ujenzi. Bajeti, shughuli hiyo inakadiriwa kugharimu kati ya Sh40 – 50 milioni. Bewa la UoN Kabete ni tajika katika utoaji mafunzo ya ufugaji na kilimo. Wakati huohuo, Elgon Kenya imetangaza kiwanda cha kutengeneza fatalaiza kulingana na mahitaji ya shamba la mkulima kinatarajiwa kuanza kutoa huduma hivi karibuni. “Tunasubiri Shirika la Kutathmini Ubora wa Bidhaa Nchini (KEBS) kukagua sampuli za mbolea, ili tuanze kuhudumia wakulima,” akadokeza Dkt Kantaria. Wakazi wa Lamu wataka ahadi za Kibaki kwao zitimizwe WAKAZI wa Lamu wameitaka serikali kutimiza ahadi zilizotolewa kwao wakati wa ujenzi wa miradi iliyoanzishwa na utawala wa aliyekuwa rais Mwai Kibaki, kama njia mojawapo ya kumuenzi kiongozi huyo aliyeaga dunia. Miongoni mwa ahadi hizo ni mpango wa kuwafadhili vijana 1,000 kimasomo na kuwalipa fidia wavuvi walioathirika na ujenzi wa bandari ya Lamu. Rais huyo wa zamani ndiye aliyetangaza mpango wa serikali kuu kuwafadhili vijana wa Lamu kimasomo alipozuru eneo hilo mwaka 2012 kuweka jiwe la msingi la bandari ya Lamu. Licha ya miaka mingi kupita na hata bandari ya Lamu kufunguliwa rasmi na Rais Uhuru Kenyatta Mei 20, 2021, ni vijana 400 pekee ambao hadi sasa wameteuliwa na kufadhiliwa kimasomo huku hatima ya wengine 600 ikiwa haijulikani. Naibu Mwenyekiti wa Baraza la Wazee wa Lamu, Bw Mohamed Mbwana, alisema ipo haja ya vijana wote 600 waliosalia kuteuliwa kwa awamu moja na kufadhiliwa kimasomo. kama njia mojawapo ya kuheshimu kifo cha Rais Kibaki na azma yake kwa wakazi wa Lamu. “Ni masikitiko kwamba Rais Kibaki amefariki wakati ndoto ya vijana 1,000 wa Lamu alionuia wafadhiliwe kimasomo na serikali kuu haijatimia,” akasema Bw Mbwana. Mwanachama mwingine wa Baraza la Wazee wa Lamu, Bw Muhashiam Famau, alisema kamwe hawamlaumu Kibaki kutokana na kufeli kwa serikali katika kutimiza ahadi hiyo. Badala yake, Bw Famau aliwalaumu waliomrithi Kibaki kwa kuingiza siasa na kuchelewesha kutekelezwa kwa ahadi hiyo.Kulingana naye, mbali na ahadi ya masomo kwa vijana, wavuvi 4,734 wa Lamu hadi sasa wameishi kusubiri fidia ya Sh1.76 bilioni baada ya kuathiriwa na miradi ya kimaendeleo. Anasema ili kuheshimu na kudumisha sifa njema ya Rais Kibaki, ni vyema serikali kuu na wasimamizi wa miradi hiyo iliyoanzishwa na Kibaki kuhakikisha matatizo yote ya kijamii yaliyotokea yanasuluhishwa kikamilifu. “Tunamkumbuka Kibaki kwa kutuanzishia mradi mkuu wa bandari hapa Lamu. Pia tunakumbuka ahadi yake ya serikali kuu kutaka kufadhili vijana 1,000 wa Lamu. Tungeomba ahadi hii na pia fidia kwa wavuvi walioathiriwa zitatuliwe kwa heshima ya kifo cha rais wetu wa zamani, Mwai Kibaki,” akasema Bw Famau. Kwa upande wake, Diwani wa Wadi ya Hongwe, Bw James Komu, alisema mbali na kuwafidia wavuvi na kufadhili vijana kimasomo, pia ipo haja ya serikali na wasimamizi wa bandari ya Lamu kuwapa vijana wa eneo hilo kipaumbele kiajira. Bw Komu kadhalika aliwasihi viongozi wa sasa kuiga mwenendo wa Kibaki ambaye alithamini uongozi bora, hakuwa na majivuno wala malumbano na yeyote kinyume na hulka inayoonyeshwa na wanasiasa wa sasa. Vilevile, kitakuwa kikiandaa maonyesho ya kilimo, yatakayojumuisha kutoa mafunzo ya matumizi ya pembejeo, taratibu bora kitaalamu kuendeleza kilimo na kuonyesha vifaa, mashine na mitambo ya kileo kuboresha zaraa. “Tunasubiri Halmashauri ya Jiji na asasi husika za ujenzi kutoa vibali, ujenzi uanze mwishoni mwa mwezi huu – Aprili,” Mkurugenzi Mkuu Elgon Kenya, Dkt Bimal Kantaria akaambia Taifa Leo. Kampuni hiyo itatoa ufadhili kufanya ujenzi. Bajeti, shughuli hiyo inakadiriwa kugharimu kati ya Sh40 – 50 milioni. Bewa la UoN Kabete ni tajika katika utoaji mafunzo ya ufugaji na kilimo. Wakati huohuo, Elgon Kenya imetangaza kiwanda cha kutengeneza fatalaiza kulingana na mahitaji ya shamba la mkulima kinatarajiwa kuanza kutoa huduma hivi karibuni. “Tunasubiri Shirika la Kutathmini Ubora wa Bidhaa Nchini (KEBS) kukagua sampuli za mbolea, ili tuanze kuhudumia wakulima,” akadokeza Dkt Kantaria. Askofu Muheria ahimiza wanasiasa waige mfano wa Kibaki ASKOFU wa Kanisa la Katoliki jimbo la Nyeri, Anthony Muheria amewataka wanasiasa waige mfano wa Rais mstaafu Mwai Kibaki anayezikwa nyumbani kwake eneo la Othaya leo Jumamosi, Aprili 30, 2022. Muheria ametoa himizo hilo wakati akihubiri kabla ya kuzikwa kwa Mzee Kibaki, ambaye alihudumu kama Rais wa tatu wa Kenya kuanzia 2002 hadi 2013. Rais Kibaki alifariki Ijumaa, Aprili 22, 2022 akiwa na umri wa miaka 90. “Akiwa mamlakani na hata baada ya kustaafu hakurushia wakosoaji wake cheche za maneno. Alichofanya ni kuzua utani na alikuwa mwenye heshima,” akasema. Rais Uhuru Kenyatta ameliongoza taifa katika hafla hiyo ya kumpa heshima za mwisho Mzee Kibaki, ambaye ametajwa kama Shujaa kutokana na miradi ya maendeleo aliyotekeleza, ikiwa ni pamoja na kuboresha uchumi. Naibu wa Rais, William Ruto, kiongozi wa ODM, Raila Odinga ambaye alihudumu kama Waziri Mkuu chini ya serikali ya mseto iliyoongozwa na Rais Kibaki, mawaziri, magavana, wanasiasa na viongozi wengine mashuhuri ndani na nje ya nchi pia wamehudhuria mazishi hayo. Kwenye mahubiri ya Askofu Muheria, hakusita kutoa wosia kwa wanasiasa hasa Kenya inapojiandaa kushiriki uchaguzi mkuu mwaka huu. “Tusafishe midomo na mikono yetu. Mzee Kibaki alipenda nchi hii na kila alipozungumza alielezea alivyoipenda. Tusiharibu picha ya msingi huo,” Askofu akahimiza, akiwataka wanasiasa kuwa makini haswa wanapoendeleza kampeni. Misako Makutano MISAKO mikali dhidi ya mitandao ya uhalifu imezinduliwa katika mtaa wa Makutano ulio katika njiapanda za kuelekea katika miji ya Nyeri, Embu na Meru. Uhalifu huo unajumuisha ukahaba, wizi wa mafuta kutoka magari ya uchukuzi, usambazaji bangi kutoka Kaunti za Kaskazini Mashariki, ulanguzi wa maharamia na uchezaji kamari jinsi ambavyo Taifa Leo ilifichua kwenye makala maalum ya mnamo Machi 15, 2022. Misako hiyo pia inalenga wezi mtaani na wapakiaji pombe haramu sambamba na wamiliki wa baa ambao hukiuka sheria za biashara ya pombe na mvinyo. Kwa mujibu wa kamanda wa polisi wa Mbeere Kusini Bw Gregory Mutiso, hali ya utiifu kwa sheria ndiyo inarejeshwa katika mtaa huo. “Ningetaka ufike mtaa huo na unionyeshe mtambo mmoja tu wa kucheza kamari. Kwa sasa, wamiliki wa baa watano wamekamatwa kwa kukiuka sheria za kuhudumu huku makahaba wakiwa waneonywa kuhusu uharamu wa harakati zao,” akasema mnamo Machi 25, 2022. Bw Mutiso aliongeza kuwa doria mtaani zimeimarishwa ili kuwatambua kila aina ya majambazi na amri ni kwamba kusiwe na huruma dhidi ya kila aina ya ukiukaji wa sheria. Wenyeji tuliowahoji walisema kuwa wameshuhudia mwamko mpya ambapo maafisa wa polisi wa Makutano ambao kwa muda walikuwa wamezembea, sasa wameonekana kutia bidii kazini. “Mimi nimeshuhudia kahaba mmoja akitiwa mbaroni kwa madai ya kuiba Sh4,500 kutoka kwa mteja wake. Kisa hicho cha Ijumaa asubuhi kimetupa matumaini kwamba maafisa hawa wako tayari kutekeleza sheria,” akasema mmoja wa wenyeji. Katika kisa hicho cha kahaba kudaiwa kumwibia mteja wake, ripoti iliyoandikishwa katika kituo cha polisi Makutano inaelezea jinsi mwanamume huyo alivyojitokeza na akaingia katika maafikiano ya uteja wa Sh300. “Nilikuwa nipimiwe mapenzi ya Sh200 huku nikilipa ada ya nyumba ya Sh100. Lakini mwanadada huyo alinigeuka na kinidhulumu nilipompa Sh500 za kugharimia huduma hiyo. Alikataa kunihudumia na akiwa na wengine watano, walinivamia na kunipokonya Sh4,000 nilizokuwa nazo kwa mfuko huku wakinipiga kwa vigongo,” akasema. Mzee huyo alilalamika rasmi na akapewa barua ya kusaidiwa kupata ukaguzi na matibabu katika hospitali ili kubaini kiwango cha majeraha. Akirejesha ripoti ya daktari, kahaba huyo pamoja na washirika wake watatiwa mbaroni na kushtakiwa kwa wizi wa mabavu. Bw Mutiso alisema kuwa serikali imejitolea kuhakikisha kwamba kila mkazi wa Makutano amepata usalama wa kutosha, akiongeza kuwa misako hiyo itasalia hadi hali ya kawaida irejee. Makutano ni mji mdogo uliojaa vumbi, takataka katika barabara za chorochoroni na maji taka ambayo hujitoa kutoka vioo vya nyumba za makazi na kutapakaa barabarani. Ni hivi karibuni ambapo kulizuka kilio cha wenyeji ambao walilalamika kuwa kuna jumba moja la biashara ya ngono ambapo watoto wa shule wa kiume na wa kike walikuwa wakionekana wakiingia kushiriki ngono kiholela. Mji huu hufurika watu kwa kuwa uko katika mpaka wa Kaunti za Embu, Kirinyaga, Machakos na Murang’a na biashara za udalali wa mavuno ya mashambani, mawe ya mijengo, miraa na kila aina ya bidhaa na huduma za ukora huwa imenoga. Matukio ya ukora huo wote yalikuwa yamenakiliwa kutoka ripoti rasmi za wenyeji zikiwa zimenakiliwa katika vitengo vya wadumisha usalama chini ya jumbe EMB0741237, EMB0741237, EMB5192632, EMB8849793, EMB3245574 na EMB4879251. Jumbe hizi husambazwa kwa makao makuu ya usalama wa nchi na pia wakuu wote wa kiusalama wa Kaunti hiyo ya Embu. Afisa wa ngazi ya juu katika Afisi ya Rais (OP) Bw Wilfred Nyagwanga alisema kwamba habari za mtaa huo “zilipokelewa kwa mshangao mkuu na maafisa wa usalama wa eneo hilo wameamrishwa kushughulikia hali hiyo kwa umakinifu unaofaa.” Walioimarisha vyama vya ushirika na miungano, baadhi kupitia makundi hununua bidhaa za kula kwa bei ya jumla na kugawana wenyewe kwa wenyewe. Hatua hiyo inawapunguzia gharama ya juu inayotokana na mfumko wa bei ya bidhaa, Bidhaa za kula kama vile unga, maziwa, sukari, mafuta ya kupika, miongoni mwa nyinginezo zinaendelea kuwa ghali kipindi ambacho nchi na ulimwengu kwa jumla unaendelea kuuguza athari za janga la corona. Mamia na maelfu walipoteza nafasi za kazi hasa baada ya Kenya kukumbwa na ugonjwa wa Covid-19. Baadhi walifunga biashara zao, hususan sekta ya utalii inayojumuisha wahudumu wa hoteli, mikahawa, vilabu na baa. Katika nafasi za udiwani, karibu kila chama kinalenga kupata Sh81.2 milioni. Kuna nafasi 1,881 za udiwani nchini. Katika nafasi za ugavana, vinalenga kupata Sh23.5 milioni, huku nafasi za useneta, uwakilishi wa wanawake na ubunge zikitarajiwa kuvizolea Sh11.8 milioni, Sh9.4 miliomi na Sh72.5 milioni mtawalia. Kiasi hicho ni ikiwa chama kitafanikiwa kupata ombi kwa mwaniaji kutoka kila nafasi ya kisiasa. Kama ishara ya ushindani mkubwa utakaokuwepo kwenye shughuli hizo, Afisi ya Msajili wa Vyama vya Kisiasa imepokea zaidi ya maombi 1,000 ya usajili wa vyama vya kisiasa tangu 2017. Tayari, vyama vitano vya kisiasa—United Democratic Alliance (UDA), Amani National Congress (ANC), Ford-Kenya, Chama Cha Kazi na United Party of Independence Alliance (UPIA)—vishaanza mikakati ya kuendesha zoezi hilo. Mnamo 2017, jumla ya wawaniaji 12, 119 walishiriki kwenye shughuli za mchujo. Wadadisi wasema huenda idadi ya wawaniaji ikaongezeka mara hii. Katika kile kinachoonekana kama mkakati wa kuwavutia wanawake zaidi kuwania nyadhifa tofauti za kisiasa, vyama vingi vimepunguza ada ambazo wanawake wanahitajika kulipa ili kushiriki kwenye mchujo. Vingi vimepunguza ada hizo kwa asilimia 50 kwa wanawake na vijana. Walemavu hawatakuwa wakilipa ada zozote katika vyama vya UDA, CCK na UPIA. Katika chama cha UDA, ambacho kinaongozwa na Naibu Rais William Ruto, wawaniaji wamepewa hadi mwishoni mwa mwezi huu kutuma maombi yao. “Maombi hayo yanapaswa kutumwa kupitia tovuti ya chama,” akaeleza mwenyekiti wa chama hicho, Bw Anthony Mwaura. Historia yawafaa Ruto, Raila 50:50 HISTORIA ya kinyanga’anyiro cha urais nchini inaonyesha ushindi wa Agosti 9 unaweza kwenda upande wowote kati ya Kiongozi wa ODM Raila Odinga na Naibu Rais William Ruto. Kwa kigezo cha majaribio ambayo mwaniaji amefanya kuingia Ikulu, historia inamfaa Bw Odinga ambaye amejaribu bahati mara nne bila mafanikio. Lakini kwa kigezo cha Bw Odinga kuonekana kuwa mradi wa rais anayeondoka, historia inaonekana kumpendelea Dkt Ruto. Kwa upande wa Kiongozi wa ANC Musalia Mudavadi na mwenzake wa Wiper Kalonzo Musyoka, historia inawafungia njia ya Ikulu kwani kinyang’anyiro cha urais hapa Kenya kimekuwa ni kati ya vigogo wawili wakuu ambao mwaka huu ni Bw Odinga na Dkt Ruto. Hii ni licha ya wawili hao kuwania awali.Katika kigezo cha majaribio tangu 2002, hakuna mwaniaji aliyeshinda kiti hicho katika jaribio la kwanza. Rais mstaafu Mwai Kibaki aliingia Ikulu katika jaribio lake la tatu mnamo 2002. Awali aliwania urais mnamo 1992 na kuibuka katika nafasi ya tatu na 1997 aliposhika nafasi ya pili nyuma ya Daniel Moi. Rais Uhuru Kenyatta naye alishinda urais katika jaribio lake la pili. Mara ya kwanza alipigania kiti hicho akiwa mradi wa Bw Moi mnamo 2002 ambapo aliangushwa na Mzee Kibaki. MWANASIASA MZOEFU Hata hivyo, wachanganuzi wa siasa wanasema hali ya sasa ni tofauti na ilivyokuwa mnamo 2002 kwani Bw Kenyatta alikuwa limbukeni wa siasa aliyesukumwa na Bw Moi kuingia kwenye siasa na hata kuwania urais, wakati huo akiwa na miaka 41. Tofauti na Bw Kenyatta wakati huo, Dkt Ruto akiwa na miaka 55 ni mwanasiasa mwenye uzoefu mkubwa na anayejulikana kote nchini. Kulingana na mchanganuzi wa masuala ya kisiasa Martin Andati, kwa kuzingatia kigezo cha kujaribu bahati ya urais mara nyingi, historia inamfaa Bw Odinga. “Ni kweli kwamba tangu utawala wa Kanu kuondolewa mamlakani 2002, washindi wa urais wamekuwa wagombeaji ambao wamejaribu angalau mara moja tukirejelea Kibaki na Uhuru. Kwa hivyo, pamoja na sababu nyinginezo, nyota ya Raila inang’aa zaidi mwaka huu ikilinganishwa na Dkt Ruto anayejaribu kwa mara ya kwanza,” anasema Bw Andati ambaye pia ni mshauri wa masuala ya uongozi. KUWANIA URAIS MARA YA TANO Bw Odinga anawania urais kwa mara ya tano katika uchaguzi wa mwaka huu, baada ya kufeli mara nne katika chaguzi za 1997, 2007, 2013 na 2017. Katika uchaguzi mkuu wa 1997 Bw Odinga alishikilia nafasi ya tatu alipowania kwa tiketi ya chama cha National Development Party (NDP) alipopata kura 667,886 pekee. Katika uchaguzi mkuu wa 2007 alikuwa wa pili kwa kupata kura 4.35 milioni nyuma ya Bw Kibaki aliyeshinda kwa kuzoa kura 4.58 milioni, tofauti ya kura 231,000 pekee. Katika changuzi za 2013 na 2017, Bw Odinga alishindwa na Rais Kenyatta, alipopata kura 6.17 milioni na 6.3 milioni, mtawalia. Lakini Bw Dismus Mokua anasema hali ya kisiasa nchini katika uchaguzi wa mwaka huu ni tofauti na wa chaguzi zilizopita. “Ushindi wa Bw Odinga katika uchaguzi mkuu wa Agosti 9, hautachangiwa zaidi na historia ya matokeo ya uchaguzi wa urais lakini kutokana na kiwango ambapo Rais Kenyatta ataweza kushawishi eneo la Mlima Kenya kumpigia kura. Vile vile, ushindi wake utategemea pakubwa ikiwa Bw Odinga ataweza kupata uungwaji mkono kutoka kwa kiongozi wa Wiper Kalonzo Musyoka au la,” anasema mchanganuzi huyo wa masuala ya siasa. Kulingana na Bw Mokua, Bw Odinga atakuwa na kibarua kikubwa endapo wakazi wengi wa Mlima Kenya, yenye zaidi ya kura milioni sita, watasalia kumuunga mkono Dkt Ruto na eneo la Ukambani lenye karibu kura 2 milioni lisalie na Bw Musyoka. Lakini kwa kuzingatia historia ya mwaniaji kuwa mradi wa rais anayeondoka, Dkt Ruto atakuwa na nafasi bora.Mnamo 2002 Bw Moi alipomfanya Bw Kenyatta kuwa mradi wake, Wakenya waliasi kwa kumchagua Mzee Kibaki kwa idadi kubwa ya kura. Katika uchaguzi wa mwaka huu, Bw Odinga amejitokeza kuwa mradi wa Rais Kenyatta. “Raila ni mradi wa Uhuru na atafeli jinsi Uhuru mwenyewe alivyoshindwa na Kibaki alipokuwa mradi wa Rais wa Moi,” anaeleza Seneta wa Nandi, Samsom Cherargei. Mwingine aliyetangaza kuwania urais ni Reuben Kigame ambaye historia inampa nafasi finyu kupata kura nyingi. MKU yasifu utaratibu wa kuwaweka waajiriwa katika mkataba wa utendakazi CHUO Kikuu cha Mount Kenya (MKU) kimeweka mkataba wa utendaji kazi kwa wafanyakazi wote chuoni humo. Mwenyekiti wa kamati ya chuo hicho, Profesa David Serem alieleza kwamba hatua hiyo ni muhimu kwa sababu inabadilisha mwelekeo wa utendaji kazi wa wafanyakazi chuoni. “Kwa muda wa miaka miwili tangu tuweke saini makubaliano hayo, wafanyakazi wa hapa chuoni wameonyesha mwelekeo mzuri katika majukumu yao na tuna imani mwelekeo utabaki kuwa ni huo,” alifafanua Prof Serem. Aliyasema hayo mnamo Ijumaa wakati wa kutia saini mkataba wa maelewano ambao huendeshwa aghalabu kila mwaka. Naibu Chansela wa chuo hicho Prof Deogratius Jaganyi aliyehudhuria hafla hiyo alisema ni muhimu kwa mpango huo kuendelea. “Kutiwa saini kwa mpango huo miongoni mwa wafanyakazi wa chuo hiki ni muhimu kwa sababu mpango huo utaboresha utendaji kazi wa kila mwajiriwa,” alieleza Prof Jaganyi. Profesa Jaganyi alitoa hakikisho kwa wasimamizi wa chuo hicho kuwa mpango huo ni hatua kubwa ya kujivunia na itaweza kuboresha matakwa ya wafanyakazi wote wa chuo hicho kufuatana na ruwaza ya mwaka wa 2020 hadi 2029. Alieleza kuwa mwaka 2021 mkataba uliotiwa saini na wafanyakazi ulikuwa wa kufana na kuna matumaini ya mazuri mengi kuonekana. “Mtu mmoja hawezi akafanikiwa akiwa pekee lakini tukiungana pamoja tutafika mbali. Mtu mmoja ni kama tone la maji lakini umoja wetu ni kama ziwa,” Profesa Jaganyi alisema akinukuu matamshi ya msomi mmoja kwa jina Ryunosuke Satoro. Baadhi ya wakuu wengine waliohudhuria hafla hiyo ya kutia saini ni Pro-Chansela wa chuo hicho Dkt Vincent Gaitho na mkuu wa utafiti na masomo ya juu Dkt Bibian Waiganjo Aidi. Raia waingiwa na hofu polisi wakiendelea kujiua WASIWASI umekumba Wakenya kuhusu usalama wao kutokana na ongezeko la visa vya maafisa wa polisi wanaopaswa kuwalinda kuua familia zao na kujiua kutokana na matatizo ya akili. Hali hii inaendelea kusumbua Huduma ya Polisi (NPS) huku visa hivi vikiendelea kutokea licha ya kuwepo kwa mpango wa kuwapa maafisa wa polisi ushauri wa kisaikolojia. Kinachozua wasiwasi ni kuwa maafisa wanaohusika ni wa umri mdogo na ambao ni tegemeo la kikosi hicho siku zijazo. Katika kisa cha hivi punde, afisa wa polisi Antony Mwangi Njuguna, 29 alimuua mkewe Maureen Moraa Kiriago, 27 kwa kumpiga risasi kabla ya kujiua. Kisa hicho kilitokea katika mji wa Migori Jumapili. Majirani walisema kwamba wawili hao waligombana kabla ya milio ya risasi kusikika ndani ya nyumba yao. Mnamo Januari mwaka huu, afisa wa polisi Dorcas Chebet alimpiga risasi mumewe Abed Ondari ambaye pia ni afisa wa polisi kabla ya kujilipua kwa risasi ndani ya nyumba yao katika kituo cha polisi cha Kiungani, Kaunti ya Trans Nzoia. Kisa hiki kilifuatia kingine Desemba 2021 ambapo afisa wa polisi alimuua mkewe na watu wengine watano kwa kuwapiga risasi eneo la Kabete, Nairobi. Afisa huyo alijiua pia kwa kujipiga risasi. Mwezi huo, afisa wa polisi alijitia kitanzi katika Kaunti ya Mombasa na kuacha ujumbe akisema alikuwa amezongwa na madeni. Mapema mwaka 2021, Caroline Kagongo, afisa wa polisi aliyekuwa akihudumu Nakuru aliwaua watu wawili, mmoja akiwa afisa mwenzake wa polisi kabla ya kujiua akiwa nyumbani kwa wazazi wake. Wanaharakati wanasema kuwa maafisa wanaosumbuliwa na mafadhaiko ni hatari kwa raia wanaopaswa kupewa ulinzi. “Kwa mfano, chukua kisa ambacho afisa wa polisi aliwamiminia risasi raia watano wasio na hatia eneo la Kabete baada ya kumuua mkewe. Afisa wa polisi aliye na matatizo ya akili ni hatari kwa raia pia. Ikiwa wanaangamiza familia zao, je itakuwaje kwa raia?” anasema mwanaharakati Imran Ali. Ingawa maafisa wakuu wa polisi na wizara ya Usalama wa Ndani wanasema kwamba wamechukua hatua za kukabiliana na hali hii, kuongezeka kwa visa vya maafisa kutekeleza mauaji hasa familia zao na kujiua, kama hali inayotishia usalama wa raia. “Huduma ya polisi (NPS) imeanza mpango wa kuhamasisha maafisa wote kukabiliana na matatizo ya akili ili waweze kutimiza majukumu yao ya kutoa usalama na ulinzi nchini,” alisema Inspekta Jenerali wa polisi Hillary Mutyambai. Mpango huo unalenga kuwawezesha maafisa wa polisi wa viwango vyote kukabili matatizo ya kiakili wanayopata kutokana na hali ya kazi yao. Hata hivyo, Bw Ali anasema uchunguzi wa kina unafaa kufanywa ili kukabiliana kikamilifu na hali hii kabla ya kugeuka kuwa tishio kwa usalama wa raia. “Maswali ambayo yanafaa kuwa msingi wa uchunguzi huo ni kama vile, kwa nini maafisa wanaohusika na visa hivi ni wale wa umri wa chini kuanzia miaka 24 hadi 32 na kwa nini wengi ni wale wa vyeo vya chini,” asema. Sabina Chege akwepa kikao na IEBC MWAKILISHI wa Kike wa Kaunti ya Murang’a, Bi Sabina Chege, jana Jumanne alikosa kuhudhuria kikao ambapo alitarajiwa kuhojiwa na Tume Huru ya Uchaguzi na Mipaka (IEBC) kuhusiana na matamshi aliyotoa kuhusu wizi wa kura. Bi Chege alitoa matamshi hayo kwenye mkutano wa kisiasa wa vuguvugu la Azimio la Umoja katika Kaunti ya Vihiga wiki iliyopita, ambapo alidai kuwa Chama cha Jubilee kilishiriki wizi wa kura 2017. Ripoti kuhusu tabia ya mshukiwa iliyowasilishwa mahakamani, ilionyesha kuwa familia hiyo pia ilisema huenda akavamiwa na jamii ambayo bado ina hasira naye. “Wanahisi kwamba ikiwa ataachiliwa kwa dhamana, anaweza kuchomwa kwa kuwa jamii ina hasira naye kutokana na kitendo anachohusishwa nacho. Familia pia inahofia kwamba kwa vile (Majid) amekuwa akiishi nje ya nchi, anaweza kutoroka kwa urahisi bila kujulikana hivyo basi kuhujumu kupatikana kwa haki,” ripoti hiyo ilisema. Kutokana na uchunguzi uliofanywa na polisi, mtuhumiwa ameishi Dubai kwa muda mrefu na pia ana jamaa zake wanaoishi nje ya nchi. Jaji wa Mahakama Kuu ya Mombasa, Bi Anne Ong’injo, aliamua kulikuwa na sababu za kutosha za kumnyima dhamana Bw Majid hadi kesi itakapoamuliwa. Mahakama ilikataa pendekezo lake la kuhamia Juja, Kaunti ya Kiambu ambako ana marafiki zake ikibainika kuwa alikosa kufichua marafiki hao ni kina nani na kwamba marafiki hao hawakuweza kupatikana kwa ajili ya mahojiano. Vijana wakosolewa kupenda bodaboda badala ya masomo MBUNGE wa Galole, Bw Said Hiribai, amewakosoa vijana wa Tana River ambao huchagua biashara ya bodaboda badala ya kutumia nafasi walizotengewa katika vyuo vya kiufundi kujielimisha. Mbunge huyo alisema serikali ya kitaifa ilitenga pesa za kufadhili masomo ya vijana katika vyuo hivyo na kuna ufadhili mwingine kutoka kwa maeneobunge ilhali vijana wamekataa kujisajili. Kulingana naye, kazi nyingi hutokea katika kaunti na maafisa hulazimika kutafuta wataalamu kutoka nje kwa sababu walio na ujuzi wa kiufundi hawapatikani katika kaunti hiyo. Chuo cha mafunzo ya kiufundi cha Hola kina wanafunzi wasiozidi 200 tangu kilipofunguliwa Februari 2021. Hali sawa na hii imekuwa ikishuhudiwa katika kaunti nyingine mbalimbali za Pwani. Waziri wa Elimu katika Kaunti ya Kilifi, Bi Rachael Musyoki, hata hivyo alisema hamasisho limeanzishwa kuongeza idadi ya vijana wanaojiunga na taasisi hizo. “Vijana wetu hawataki kusomea mafunzo yanayochukua muda mrefu. Tulianzisha kozi za muda mfupi na vijana sasa wanajiandikisha, kumaanisha wameanza kufahamu kwamba taasisi hizi si za waliofeli masomoni ,” akasema. Takwimu zimeonyesha kuwa idadi ya wanafunzi iliongezeka kutoka 3,000 hadi 5,400 katika miaka miwili iliyopita ilhali vijana takriban 10,000 wamekuwa wakilengwa Kilifi pekee. Hivi majuzi, mkuu wa chuo cha ufundi cha Weru, Kaunti ya Kwale, Bw Edward Mwagambo alisema kati ya jumla ya wanafunzi 780 katika chuo hicho cha ufundi, 150 pekee ni wenyeji. Chuo hicho kina uwezo wa kusajili wanafunzi 1,500.Hapo awali, aliyekuwa katibu wa vyuo vya ufundi nchini chini ya Wizara ya Elimu, Bw Kevit Desai alielezea masikitiko yake kutokana na idadi ndogo ya vijana wanajiounga na vyuo hivyo katika eneo la Pwani. Katibu huyo alitoa mfano wa chuo kimoja katika Kaunti ya Kwale kilicho na uwezo wa kuwa na wanafunzi 1,000 lakini kilikuwa na wanafunzi 13 pekee. Kuppet yataka walimu wapewa mafunzo ya CBC CHAMA cha Walimu wa Shule za Upili na Vyuo Anuwai (KUPPET) kinaitaka Wizara ya Elimu iwape mafunzo walimu wa shule za upili ili nao wawafundishe wenzao wa shule za kiwango cha chini Mtaala wa Umilisi na Utendaji (CBC). Katibu Mkuu wa Kuppet Akelo Misori alisema chama hicho hakijaridhishwa na jinsi ambavyo wizara imekuwa ikishughulikia suala la utekelezaji wa CBC. Bw Misori anadai kuwa Waziri wa Elimu Profesa George Magoha amejihusisha sana ujenzi wa madarasa na kuimarisha miundomsingi ya shule mbalimbali badala ya kuwapa walimu mafunzo. Bw Misori alisema walimu wanafaa wafundishwe jinsi watakavyoitekeleza CBC kwa wanafunzi wa Gredi ya Saba na Nane mnamo Aprili ili watoe mafunzo ya kiuhakika kwa wanafunzi wao. “Walimu wa shule za upili bado hawapo tayari kuwafundisha wanafunzi wa Gredi ya Saba na Nane kwa sababu serikali bado haijawafunza. Tunamwomba Profesa Magoha aipe kipaumbele mafunzo ya CBC badala ya kujenga tu madarasa na kuimarisha miundombinu,” akasema Bw Misori. Alikuwa akizungumza katika Kaunti ya Narok mnamo Jumanne akiwa ameandamana na maafisa wa Kuppet. Mswada wazua hofu ya njama ya kuiba kura KUNA wasiwasi kuwa mswada mpya unaobadilisha sheria kuhusu mfumo wa uwasilishaji matokeo ya uchaguzi wa urais ni njama ya kuiba kura katika Uchaguzi Mkuu wa Agosti 9. Mswada huo wa marekebisho ya Sheria ya Uchaguzi unalenga kuzuia Tume Huru ya Uchaguzi na Mipaka (IEBC) pamoja na vyombo vya habari kupeperusha matokeo moja kwa moja kutoka vituo vya kupigia kura kote nchini ilivyofanya katika chaguzi zilizopita. Badala yake unapendekeza kuwa matokeo yote ya uchaguzi wa urais yawasilishwe katika kituo cha kitaifa cha kujumuisha kura jijini Nairobi, ili yatangazwe na mwenyekiti wa IEBC ndani ya siku saba baada ya kura kupigwa. Hii ina maana endapo mswada huo utapitishwa bila kufanyiwa marekebisho yoyote, Mwenyekiti wa IEBC Wafula Chebukati ataruhusiwa tu kutangaza matokeo ya uchaguzi wa urais baada ya kupokea matokeo yote kutoka maeneobunge 290 nchini. Vilevile, mswada huo, ambao umedhaminiwa na Kiongozi wa Wengi katika bunge la kitaifa Amos Kimunya unahalalisha uwasilishaji wa matokeo ya uchaguzi wa urais kwa njia ya nakala, mbali na ile ya kieletroniki. “Maafisa wa kusimamia uchaguzi wanaweza kuwasilisha fomu za matokeo ya uchaguzi kwa kusafiri moja kwa moja hadi kituo cha kitaifa cha kujumuisha kura za urais na matokeo hayo yawe halali sawa na matokeo yaliyotumwa kielektroniki,” unasema mswada huo. Hii ina maana kuwa maafisa wa kusimamia uchaguzi hasa wale walioko katika maeneo yasiyofikiwa na mawimbi ya mawasiliano ya 3G au 4G, watahitaji kusafiri hadi Nairobi kuwasilisha fomu za uchaguzi wa urais. Mwanya wa wizi Kulingana na sheria ya sasa na matokeo ya urais sharti yawasilishwe kwa njia ya kielektroniki pekee kutoka vituo vya kupigia kura hadi katika kituo cha kitaifa cha kujumuisha kura. Kulingana na wachanganuzi wa siasa na watetezi wa utawala bora, mapendekezo hayo yanatoa mwanya wa wizi wa kura, na pia kuchochea ukosefu wa imani na matokeo, hali inayoweza kuzua taharuki na hata ghasia jinsi ilivyofanyika 2007. Mkurugenzi wa kituo cha International Center for Policy and Conflict (ICPC), Ndung’u Wainaina aliwataja wanaopendekeza marekebisho hayo kama wachochezi wa ghasia walio na nia ya kutumia udhaifu huo kuvuruga uchaguzi mkuu ili kuhakisha wanayependelea ameshinda. Wakili Miguna Miguna naye alisema utangazaji wa matokeo ya kura mara yanapochipuka ni njia bora ya kuhakikisha uwazi na uwajibikaji katika shughuli hiyo. “Ni wezi pekee ambao wanaweza kuwa na nia ya kuwazuia Wakenya kufuatilia matokeo moja kwa moja. Lazima tupinge njama hizi,” akasema Bw Miguna. Lakini wanaopendekeza marekebisho hayo wanajitetea kuwa mswada unalenga kuziba mwanya ambao Mahakama ya Juu ilitumia kufutilia mbali matokeo ya uchaguzi wa urais wa 2017. Wanasema kuwa mswada huo pia unatoa nafasi kwa IEBC kutambua wapigakura kwa kutumia sajili ya kawaida mbali na mtambo wa kielektroniki (BVR). Kwa upande wao, wanasiasa wa mrengo wa Naibu Rais William Ruto wakiongozwa na Seneta wa Nandi Samson Cherargei na wabunge Nelson Koech (Belgut) na Caleb Kositany wamewataka wabunge kuangusha mswada huo, wakidai unalenga kufanikisha wizi wa kura kwa manufaa ya muungano wa Azimio la Umoja. “Kwa kuwanyima wapigakura haki ya kufuatia matokeo ya urais kupitia runinga, mitandaoni na tovuti ya IEBC, sheria hii itasababisha taharuki na fujo. Kulingana na kipengele cha 35 cha Katiba, ni haki ya Wakenya kupata habari kutoka asasi za serikali bila kuwekewa vikwazo,” Bw Cherargei akasema Alhamisi asubuhi kwenye mahojiano katika runinga ya Citizen. Kwa upande wao Mbw Koech na Kositany walisema wadhamini wa mswada huo wanaogozwa na malengo fiche ya kumsadia kiongozi wa ODM Raila Odinga kupata ushindi kwa njia ya udanganyifu. “Hawa watu wameng’amua kuwa Raila hawezi kushinda uchaguzi kwa njia halali baada ya kutorokwa na waliokuwa wandani wake katika muungano wa NASA. Hii ndiyo maana sasa wanaleta sheria ya kuzuia vyombo vya habari kupeperusha matokeo moja kwa moja ili wapate mwanya wa kuiba kura. Tutapinga njama hii,” Bw Koech akaambiaTaifa Leokupitia ujumbe mfupi. Kingi ajitenga na lawama jukwa la mkutano wa Ruto likiharibiwa usiku GAVANA wa Kaunti ya Kilifi Amason Kingi, amejitenga na madai ya kuhusika na tukio ambapo kundi limedaiwa kukodishwa ili kuharibu jukwaa lililotarajiwa kutumiwa na Naibu Rais William Ruto, wakati wa mkutano wake katika eneo la Mbuzi Wengi, Kaunti ya Kilifi. Mbunge huyo alisema wakazi wa Kilifi ni watu ambao wanavumilia siasa za ushindani na “hawafai kuchochewa kuzua vurugu zisizo na maana.” “Watu wa Kilifi wamekomaa kisiasa na wanataka kuruhusiwa kushindana kwa usawa,” Bw Baya akasema huku akilaumu machifu wa eneo hilo kwa kuunga mkono uhalifu. Hata hivyo, Gavana Kingi alijitenga na madai kuhusiana na tukio hilo akisema hana sababu maalum ya kuvuruga mkutano wa Naibu Rais. “Mbona nihujumu mkutano wa Naibu Rais wakati huu ilhali awali amekuwa akifanya mikutano mingi katika kaunti hii ya Kilifi bila tatizo lolote?” Gavana Kingi, ambaye yuko Nairobi kwa shughuli za kikazi, akasema. Uhuru ataja mbinu za kuvumisha Raila RAIS Uhuru Kenyatta jana Ijumaa alitangaza azma yake ya kujitosa rasmi katika siasa kumsaidia kinara wa ODM, Bw Raila Odinga kushinda urais katika Uchaguzi Mkuu wa Agosti 9. Rais Kenyatta aliyekuwa akizungumza alipokutana na wabunge na maseneta wa Jubilee katika Ikulu ya Nairobi, alisema kuwa chama hicho kitaunga mkono Bw Odinga ambaye alisema “ataendeleza miradi yetu tuliyoanzisha na kutuheshimu”. Kiongozi huyo wa nchi, Ijumaa alionekana kutoa mwelekeo kwa wandani wake kutoka eneo la Mlima Kenya ambao wamekuwa wakimshutumu kwa kusalia kimya huku wenzao wa chama cha United Democratic Alliance (UDA) wakiendelea kujijenga kisiasa. Viongozi wa Jubilee wanatarajiwa kukutana Februari 25 na 26 katika jumba la KICC jijini Nairobi ambapo wajumbe wataidhinisha marekebisho ya katiba ya chama, bendera na nembo mpya ya chama. Baada ya mkutano huo wa siku mbili, viongozi wa Jubilee wataongoza kampeni za muungano wa Azimio la Umoja kuhakikisha kuwa Bw Odinga anazoa kura nyingi katika eneo la Mlima Kenya, kwa mujibu wa mbunge wa Kieni Kanini Kega. “Katika miezi miwili ijayo, tutaandaa msururu wa mikutano katika eneo la Mlima Kenya ili tuwaeleze ni kwa nini Bw Odinga ndiye anayefaa kuwa mrithi wa Rais Kenyatta,” akasema Bw Kega ambaye alihudhuria mkutano huo wa Ikulu. Sababu ya kusalia kimya “Chama cha Jubilee kimekuwa kimya kwa sababu tumekuwa tukitumikia wananchi. Kwa sababu sasa ni msimu wa siasa acha sasa tujitose kwenye siasa,” Rais Kenyatta aliambia viongozi hao. Rais Uhuru analenga kuunda vikundi mbalimbali katika eneo la Mlima Kenya ambavyo vitatwikwa jukumu la ‘kuhubiri injili’ ya Bw Odinga. “Rais Kenyatta atakutana na viongozi wa kila kikundi kuwapa mwongozo kuhusu jinsi ya kushawishi wakazi wa Mlima Kenya kukumbatia Azimio la Umoja,” mbunge wa Nyeri Mjini, Bw Ngunjiri Wambugu, aliambiaTaifa Leo. Rais Kenyatta pia anatarajiwa kufanya msururu wa mikutano ya kisiasa katika eneo la Mlima Kenya kuwaeleza wakazi wa eneo hilo sababu za kuamua kumkumbatia Bw Odinga na kuachana na Dkt Ruto. Rais Kenyatta aliambia wabunge wa Jubilee kuwa atasalia kuwa kiongozi wa chama hicho tawala na yuko tayari kukiongoza kuafikia malengo yake ya kuwa sehemu ya serikali ijayo. “Lengo kuu la Jubilee ni kuunga mkono mwaniaji wa urais ambaye tuna maono sawa atakeyetuheshimu na kutujali. Tutaunda serikali ijayo kama washirika ili miradi tuliyoanzisha miaka 10 iliyopita iendelezwe,” Rais Kenyatta alisema. Katika mkutano huo wa Ikulu, Kiongozi wa Nchi alitangaza mipango ya ‘kukipamba’ chama cha Jubilee ili kuwavutia wakazi wa Mlima Kenya ambao wengi wao wanaonekana kupendelea chama cha UDA cha Naibu wa Rais. Katika mkutano wa jana, pia ilifichuka kuwa chama cha ODM cha Bw Odinga huenda kikalazimika kuachia Jubilee kusimamisha wawaniaji katika maeneo mbalimbali ya nchi kama vile Nairobi na Pwani. Middlebrough yadengua Man-United kwenye Kombe la FA kupitia penalti MANCHESTER United waliaga kampeni za Kombe la FA msimu huu baada ya Middlesbrough kuwadengua kwenye raundi ya nne ya kipute hicho kwa penalti 8-7 mnamo Ijumaa usiku uwanjani Old Trafford. Mshindi wa mechi hiyo aliamuliwa kupitia penalti baada ya pande zote mbili kusajili sare ya 1-1 kufikia mwisho wa muda wa kawaida. Chipukizi Anthony Elanga alipaisha mkwaju wake kwa upande wa Man-United na kuwapa mashabiki 9,000 wa Middlesbrough kila sababu ya kuondoka uwanjani wakitabasamu. Droo ya raundi ya tano ya Kombe la FA itafanyika Jumapili ya Februari 6, 2022 baada ya Liverpool kualika Cardiff City, Leicester City kumenyana na Nottingham Forest na AFC Bournemouth kuchuana na Boreham Wood katika michuano mingine ya raundi ya nne mnamo Februari 5, 2022. Middlesbrough sasa hawajapigwa katika mechi 11 zilizopita kwenye mashindano yote na wanapigiwa upatu wa kutamalaki kampeni za Ligi ya Daraja ya Kwanza (Championship) na kurejea kwenye EPL msimu ujao wa 2022-23. Hii ni mara yao ya pili baada ya kukutana na kikosi cha EPL mara 11 kwenye Kombe la FA ambapo wamesonga mbele kwenye kivumbi hicho. Mara ya mwisho ilikuwa 2015 walipozamisha Manchester City kwa mabao 2-0 ugani Etihad. Fedheha zaidi kwa Man-United ni kwamba waliochangia kudenguliwa kwao kwenye Kombe la FA mnamo Ijumaa ni chipukizi wao wa zamani – Duncan Watmore, Matt Crooks na Paddy McNair. Licha ya Man-United kutamalaki mchezo na kumiliki asilimia kubwa ya mpira, Cristiano Ronaldo alipiga nje penalti katika kipindi cha kwanza nao Bruno Fernandes na Jadon Sancho wakapoteza nafasi nyingi za wazi langoni mwa Middlesbrough. TUSIJE TUKASAHAU KUNA hofu kwamba bei ya unga wa mahindi itapanda zaidi kufuatia hatua ya Bodi ya Kitaifa ya Nafaka na Mazao (NCPB) kuongeza bei ya kununua zao hili kutoka kwa wakulima kutoka Sh2,700 hadi Sh3,000 kwa gunia moja la kilo 90. Hii ina maana kuwa kampuni za kusaga unga wa mahindi zitalazimika kununua mahindi kwa bei ya juu, hali itakayochangia kuongezeka kwa bei ya unga kwa zaidi ya bei ya sasa ya Sh120 kwa pakiti ya kilo mbili madukani. Lakini Waziri wa Kilimo, Bw Peter Munya (pichani) anafaa kufahamu kwamba anaweza kuwakinga Wakenya kutokana na ongezeko la bei ya unga kwa kuingilia kati na kuhakikisha kuwa kampuni za kusaga unga zinauziwa mahindi kwa bei nafuu. Bw Munya asije akasahau kwamba mnamo 2018, mtangulizi wake, Mwangi Kiunjuri, aliamuru NCPB ipewe ruzuku ya Sh6 bilioni kutoka kwa Hazina ya Kitaifa kuiwezesha kupunguza bei ya mahindi kwa kampuni za kusaga unga. Hatua hiyo ilichangia kushuka kwa bei ya unga kutoka Sh150 hadi Sh75 kwa pakiti ya kilo mbili. Jinsi wakazi wa Nairobi walivyokaribisha mwaka mpya MWAKA mpya wa 2022 ulikaribishwa kwa staili, baadhi wakikongamana katika maeneo ya kuabudu, burudani, baa na barabarani. Kinyume na miaka ya awali, ambapo idadi kubwa hulaki mwaka mpya kanisani na katika maeneo ya burudani, 2022 wengi walilazimika kusalia nyumbani. Hatua hiyo ilichangiwa na kanuni na mikakati kuzuia msambao wa ugonjwa wa Covid-19, iliyopendekezwa na Wizara ya Afya (MoH). Hata ingawa mwishoni mwa 2021 serikali ililegeza kamba sheria hizo, inaendelea kuhimiza wananchi kuzizingatia. Himizo hilo linatokana na kuendelea kuongezeka kwa visa vya maambukizi ya virusi vya corona, Kenya ikithibitisha kuwa mwenyeji wa kirusi hatari cha Omicron na ambacho madaktari na wanasayansi wanaonya kinasambaa kwa kasi. Mitaa mbalimbali Kaunti ya Nairobi, wengi wa wakazi hawakuwa na budi kuukaribisha mwaka mpya kwa kufuatilia vipindi vya mahubiri kwenye runinga zilizovipeperusha moja kwa moja. Kwa mfano, katika mtaa wa Zimmerman wale ambao hawakujumuika katika maeneo ya kuabudu au burudani, mshale wa kronomita ya saa ulipogonga saa sita kamili Jumamosi, walitumia veranda na vilele vya ghorofa wanazoishi kulaki 2022. Katika mkutano wa eneobunge la Nyaribari Chache, kaunti ya Kisii, Bw Onyonka alikashifu kauli ya ‘madoadoa’ iliyotolewa na Seneta wa Meru Mithika Linturi. Pia alimkemea Naibu Rais William Ruto. “Ningependa kumwambia ndugu yangu William Ruto, usijaribu kuharibu Kenya kama nchi kwa sababu unataka uongozi kwa kifua. Mkisii anajitafutia. Mkisii amejipanga Kenya nzima. Ukigusa Mkisii tutakutafuta hata wewe mahali utakuwa… Wakati huu ukigusa Mkisii hata mmoja hutaweza kuja hapa Kisii,” Bw Onyonka akasema. Video yenye maneno hayo ilianza kusambazwa mitandaoni na baada ya DPP kuiona, alitaka mbunge huyo achunguzwe na faili yake kupeanwa kwa afisi yake ndani ya kipindi cha siku saba. “Marejeleo yanafanywa kufuatia video inayozunguka kwenye mitandao ya kijamii ambapo Bw Onyonka anahutubia umati katika kaunti ya Kisii. Kauli kwenye video hiyo zinaweza kuwa zinakiuka Katiba ya Kenya ya mwaka 2010,” ikasema sehemu ya barua ya Bw Haji. Alipojiwasilisha katika kituo cha polisi, aliandamana na mbunge wa Dagoretti Kaskazini Simba Arati, pamoja na mawakili wake wakiongozwa na Mabw Wilkins Ochoki na Ratemo Ombui. Aliandikisha taarifa fupi kwa maafisa wa upelelezi na kuachiliwa. Mawakili hao walisema mkuu wa idara ya upelelezi eneo la Kisii Bi Beatrice Kabaila aliwaashiria kwamba huenda Bw Onyonka akatakiwa kufika katika makao makuu ya DCI jijini Nairobi kutoa taarifa zaidi. Familia kortini kupinga hatua ya kuwahamisha FAMILIA zaidi ya 2,500 katika eneo la Mutomo, Gatundu Kusini, Kaunti ya Kiambu, zimepinga mpango wa kuwahamisha kupisha upanuzi wa Chuo Kikuu cha Mama Ngina. Familia hizo zimeenda kortini huku zikisema kuwa hazikushauriwa kabla ya serikali kufikia uamuzi wa kuwataka kuhama kutoka kwenye ardhi ya jumla ya ekari 100. Wameshtaki Tume ya Ardhi ya Kitaifa (NLC), Chuo Kikuu cha Mama Ngina, Chuo Kikuu cha Kenyatta na Wizara ya Elimu. Kesi hiyo iliwasilishwa katika Mahakama ya Ardhi mjini Thika. Wanataka serikali ipigwe breki kutwaa ardhi hiyo wakisema kuwa wengi wa walalamishi ni wazee na wengine wamezika jamaa zao hapo. “Familia nyingi zimezika wapendwa wao katika ardhi hiyo na itakuwa kinyume cha utamaduni na utu kufukua miili ya jamaa zao na kuihamishia kwingineko. “Wengi wetu ni wazee wa kati ya umri wa miaka 60 na 100 na wanategemea jamaa zao kupata matibabu na riziki ya kila siku. Huwezi kuhamisha wazee kwenda kuanza maisha upya,” zinasema familia hizo. Wakazi hao wanasema kuwa walipigwa na butwaa walipoona ardhi yao ikichapishwa katika Gazeti Rasmi la Serikali nambari CXXIII mnamo Septemba 27, mwaka jana. Taarifa hiyo ya Gazeti Rasmi la Serikali iliwataka kuhama na kusalimisha mashamba yao kwa usimamizi wa Chuo Kikuu. “Kulikuwa na orodha ya majina, nambari za ardhi na ukubwa wa eneo linalofaa kutwaliwa kwa lazima,” wanasema wakazi hao kupitia stakabadhi walizowasilisha mahakamani. Mnamo Desemba 20, mwaka jana, NLC ilichapisha notisi nyingine kwa niaba ya Wizara ya Elimu ikiwataka wakazi 160 kuhudhuria mkutano wa kusikiliza malalamishi yao kuhusu fidia. Mkutano huo utafanyika kati ya Jumanne, Januari 25, na Ijumaa, Januari 28, katika afisi ya chifu wa Mutomo. “Mtu anayedai fidia ya ardhi yake, awasilishe malalamishi kwa njia ya maandishi na aambatanishe nakala ya kitambulisho cha kitaifa, nambari ya Mamlaka ya Ushuru (KRA), hatimiliki na namba ya akaunti ya benki,” ilisema notisi hiyo. Familia hizo sasa zinataka shughuli hiyo kusitishwa ili kutoa nafasi kwa majadiliano zaidi. “Walalamishi ndio wamiliki halali wa ardhi hiyo lakini hawajawahi kushauriwa na NLC au usimamizi wa Chuo Kikuu cha Mama Ngina,” wanasema. Kesi hiyo iliwasilishwa mbele ya Jaji B.M Eboso mnamo Novemba, mwaka jana. Mwanasheria Mkuu Kihara Kariuki, amepinga vikali ombi la familia hizo huku akisisitiza kuwa serikali ina uwezo wa kuchukua kipande cha ardhi kwa nguvu kwa mujibu wa Kifungu cha 40 (3) cha Katiba na Sheria ya Ardhi ya 2012. Pia anasema kuwa masuala yanayolalamikiwa yangali yanajadiliwa hivyo ni mapema kukimbilia kortini. Anasema masuala hayo yatapata ufumbuzi hivyo hakuna haja ya kwenda mahakamani. Familia kortini kupinga hatua ya kuwahamisha FAMILIA zaidi ya 2,500 katika eneo la Mutomo, Gatundu Kusini, Kaunti ya Kiambu, zimepinga mpango wa kuwahamisha kupisha upanuzi wa Chuo Kikuu cha Mama Ngina. Familia hizo zimeenda kortini huku zikisema kuwa hazikushauriwa kabla ya serikali kufikia uamuzi wa kuwataka kuhama kutoka kwenye ardhi ya jumla ya ekari 100. Wameshtaki Tume ya Ardhi ya Kitaifa (NLC), Chuo Kikuu cha Mama Ngina, Chuo Kikuu cha Kenyatta na Wizara ya Elimu. Kesi hiyo iliwasilishwa katika Mahakama ya Ardhi mjini Thika. Wanataka serikali ipigwe breki kutwaa ardhi hiyo wakisema kuwa wengi wa walalamishi ni wazee na wengine wamezika jamaa zao hapo. “Familia nyingi zimezika wapendwa wao katika ardhi hiyo na itakuwa kinyume cha utamaduni na utu kufukua miili ya jamaa zao na kuihamishia kwingineko. “Wengi wetu ni wazee wa kati ya umri wa miaka 60 na 100 na wanategemea jamaa zao kupata matibabu na riziki ya kila siku. Huwezi kuhamisha wazee kwenda kuanza maisha upya,” zinasema familia hizo. Wakazi hao wanasema kuwa walipigwa na butwaa walipoona ardhi yao ikichapishwa katika Gazeti Rasmi la Serikali nambari CXXIII mnamo Septemba 27, mwaka jana. Taarifa hiyo ya Gazeti Rasmi la Serikali iliwataka kuhama na kusalimisha mashamba yao kwa usimamizi wa Chuo Kikuu. “Kulikuwa na orodha ya majina, nambari za ardhi na ukubwa wa eneo linalofaa kutwaliwa kwa lazima,” wanasema wakazi hao kupitia stakabadhi walizowasilisha mahakamani. Mnamo Desemba 20, mwaka jana, NLC ilichapisha notisi nyingine kwa niaba ya Wizara ya Elimu ikiwataka wakazi 160 kuhudhuria mkutano wa kusikiliza malalamishi yao kuhusu fidia. Mkutano huo utafanyika kati ya Jumanne, Januari 25, na Ijumaa, Januari 28, katika afisi ya chifu wa Mutomo. “Mtu anayedai fidia ya ardhi yake, awasilishe malalamishi kwa njia ya maandishi na aambatanishe nakala ya kitambulisho cha kitaifa, nambari ya Mamlaka ya Ushuru (KRA), hatimiliki na namba ya akaunti ya benki,” ilisema notisi hiyo. Familia hizo sasa zinataka shughuli hiyo kusitishwa ili kutoa nafasi kwa majadiliano zaidi. “Walalamishi ndio wamiliki halali wa ardhi hiyo lakini hawajawahi kushauriwa na NLC au usimamizi wa Chuo Kikuu cha Mama Ngina,” wanasema. Kesi hiyo iliwasilishwa mbele ya Jaji B.M Eboso mnamo Novemba, mwaka jana. Mwanasheria Mkuu Kihara Kariuki, amepinga vikali ombi la familia hizo huku akisisitiza kuwa serikali ina uwezo wa kuchukua kipande cha ardhi kwa nguvu kwa mujibu wa Kifungu cha 40 (3) cha Katiba na Sheria ya Ardhi ya 2012. Pia anasema kuwa masuala yanayolalamikiwa yangali yanajadiliwa hivyo ni mapema kukimbilia kortini. Anasema masuala hayo yatapata ufumbuzi hivyo hakuna haja ya kwenda mahakamani. Serikali yajizatiti kukamilisha miradi ya Uhuru SERIKALI inaharakisha kukamilishwa kwa miradi ya uwekezaji iliyoanzishwa na Rais Uhuru Kenyatta yenye thamani ya Sh1.4 trilioni katika eneo la pwani. Miradi hiyo inalenga kuimarisha biashara, utalii na kuunda nafasi za ajira. “Bandari ya Mombasa ni kituo muhimu cha kiuchumi humu nchini hivyo basi utendakazi wake una umuhimu mkubwa,” alisema Dkt Karanja Kibicho ambaye ni mwenyekiti wa Kamati ya Kiufundi kuhusu Utekelezaji wa Maendeleo Nchini (NDITC). Kitengo cha matibabu cha Uhuru Kenyatta Wing chazinduliwa Ruiru Gavana huyo alieleza kuwa kutokana na idadi kubwa ya watu katika kaunti ndogo ya Ruiru, hospitali hiyo itaweza kujisimamia hasa katika maswala ya matibabu. Kwa wakati huu, hospitali hiyo ina wauguzi wapatao 200 na madaktari wa kutosha ambao wataweza kuwahudumia wagonjwa watakaofika huko kupokea matibabu. Alieleza kuwa kwa muda wa miaka miwili, huduma za matibabu zimeimarika vilivyo katika kaunti ya Kiambu. Afisa mkuu wa maswala ya afya katika kaunti Dkt Patrick Nyagah, alisema ifikapo mwezi Agosti, hospitali ya Ruiru itajisimamia yenyewe ambapo itaweza kutekeleza huduma 400 za upasuaji kwa mwezi baada ya madaktari wa kutosha kuletwa. Alieleza kuwa kaunti ya Kiambu itaweka bohari kubwa la kuhifadhi dawa. Shule za upili kuorodheshwa kwa uwezo wa CBC SHULE za upili za kiwango cha chini zitaorodheshwa kulingana na idadi ya vifaa zilivyo navyo kuwawezesha wanafunzi kuendelea na masomo ya Umilisi na Utendaji (CBC). Kulingana na Waziri wa Elimu, Prof George Magoha, viwango vitatu ambavyo vitazingatiwa katika kuamua mwelekeo wa kitaaluma wa mwanafunzi ni sanaa na sayansi ya michezo, sayansi ya jamii na sayansi ya jamii, teknolojia, uhandisi na hisabati (STEM). Kwenye ziara katika Kaunti ya Nyeri jana Jumatano, Prof Magoha alisema shule zenye vifaa na miundomsingi bora zitafunza viwango vyote vitatu, huku zile zenye uwezo wa kadri zikifunza viwango viwili. Shule zilizoorodheshwa kuwa za kiwango cha kadri ni za kutwa na baadhi ya zile za mabweni. “Pengine hatutatumia utaratibu wa awali kama vile shule za kitaifa, kaunti au wilaya. Hata hivyo, ikiwa zitakuwa na uwezo wa kufunza masomo hayo yote, basi huenda zikaorodheshwa kwa mfumo huo,” akasema. Hilo linamaanisha kuwa shule zote 103 za kitaifa na kiwango cha kaunti zitakuwa zikitoa mafunzo kwa viwango vyote vitatu vya masomo huku zile ndogo zikitoa mafunzo kwa viwango viwili pekee. Wanafunzi wa Gredi ya Sita wanatarajiwa kujiunga na Shule ya Upili ya Kiwango cha Chini baada ya kumaliza mitihani yao. Wanafunzi hao, ambao walisoma kwa miaka miwili katika kiwango cha chekechea, watasoma miaka sita katika shule ya msingi, miaka sita katika shule ya upili na miaka mitatu katika chuo kikuu na taasisi nyingine za masomo ya juu. Wanafunzi walio katika Gredi za Nne na Tano watafanya mitihani yao ya kitaifa kati ya Januari 31 na Februari 4. Hili ni baada ya kufanya mitihani tekelezi kati ya Oktoba na Desemba 2021. Mitihani hiyo itachangia asilimia 20 ya alama zao za mwisho watakazopata kwenye mtihani wa Gredi ya Sita. Mtihani wa mwisho utachangia asilimia 40 ya jumla ya alama zao. Kuhusu ujenzi wa madarasa ya shule hizo za upili, waziri alisema ujenzi wa baadhi ya madarasa ushakamilika. Idara yaonya kuhusu wahubiri bandia Kilifi IDARA ya watoto katika Kaunti ya Kilifi, imetoa tahadhari kuhusu ongezeko la visa ambapo wazazi huwapeleka watoto waombewe wanapougua badala ya kuwapeleka hospitalini. Maafisa wa idara hiyo wanaamini kuwa hali hiyo imechangiwa na ongezeko la wahubiri wanaodai kuwa na nguvu za kuponya magonjwa mbalimbali eneo hilo. Wazazi wakati mwingi hushawishika kuwapeleka watoto waombewe kwa vile wahubiri huwaambia kwamba wamerogwa na watu wanaodaiwa kuwa ni wachawi. Eneo la Kilifi ni miongoni mwa mengine nchini ambapo suala la uchawi limekita mizizi. Mshirikishi wa masuala ya watoto katika kaunti hiyo, Bw George Migosi, alisema mienendo hii imechangia pia kuvunja ndoa kwani wazazi hukosa kuelewana wakati mmoja anapotaka mtoto atibiwe hospitalini, na mwingine hutaka apelekwe kwa maombi. Alionya wahubiri aina hiyo kwamba wataanza kuchukuliwa hatua za kisheria. “Tumekuwa na changamoto kubwa ambayo imezidi kuathiri afya ya watoto. Hawapati matibabu bora kwa sababu wazazi hawataki kuwapeleka hospitalini wakifuata imani potovu,” akasema. Bw Migosi alisema kuwa wahubiri hao wenye imani potovu huwahadaa wazazi hata kususia kuwapeleka watoto wao kupata chanjo muhimu zinazotolewa na serikali kuwakinga dhidi ya magonjwa hatari. Wakati mwingine, huwa inawalazimu maafisa ya idara ya watoto kuwachukulia hatua za kisheria wazazi hao. “Wazazi wengi husema kuwa kuna mwombaji mahali fulani ambaye huwa wanapeleka watoto wakiwa wagonjwa. Wengine hata huzidiwa na ugonjwa na kufa,” akasema. Alisema wagonjwa wanastahili kushughulikiwa katika kituo cha afya kinachotambulika na wizara ya afya wala sio katika makanisa ya uongo na majumbani mwa wahubiri. “Watoto hawajui kutofautisha jambo baya na zuri, na hii ndio sababu wanalindwa na sheria. Wakipata mtu mzima anayetaka kuwapotosha, watamfuata bila kujua wanachofanya,” akasema Bw Migosi. Alitoa mfano wa kanisa moja maarufu eneo la Malindi ambapo mhubiri aliwahi kukamatwa na kushtakiwa kwa kuwakataza wazazi kuwapeleka shuleni na hospitalini. Kulingana naye, mhubiri huyo alitoa mafunzo ya kupotosha ya kidini na kuvunja familia na ndoa nyingi. “Tunajua familia nyingi ambazo zilivunjika kwa sababu baba anataka watoto waende shuleni lakini mama anakataa kwa sababu ni mfuasi wa kanisa hilo. Kuna familia nyingine ambapo wamama walitoroka na watoto na hadi wa leo hawajulikani waliko,” akasema. Alionya wakazi dhidi ya kujipata katika mitego aina hiyo kwani inadaiwa kuna visa ambavyo waombezi huwanajisi watoto wanapoplekewa kuombewa wakidai kuwa wanawaponya. Alitoa mfano wa kisa cha wasichana 13 kutoka kijiji cha Kinarani eneo bunge la Kaloleni, walionajisiwa na mhubiri na baadhi yao kuwa wajawazito kati ya mwaka wa 2019 na 2020. Mwenyekiti wa Baraza la Wahubiri na Maimamu katika eneo la Pwani, Askofu Amos Lewa wa kanisa la Joy Fellowship, alikiri kuwepo kwa tabia hiyo inayoendelezwa na baadhi ya watu ambao hawana makanisa halali. Shule za upili kuorodheshwa kwa uwezo wa CBC SHULE za upili za kiwango cha chini zitaorodheshwa kulingana na idadi ya vifaa zilivyo navyo kuwawezesha wanafunzi kuendelea na masomo ya Umilisi na Utendaji (CBC). Kulingana na Waziri wa Elimu, Prof George Magoha, viwango vitatu ambavyo vitazingatiwa katika kuamua mwelekeo wa kitaaluma wa mwanafunzi ni sanaa na sayansi ya michezo, sayansi ya jamii na sayansi ya jamii, teknolojia, uhandisi na hisabati (STEM). Kwenye ziara katika Kaunti ya Nyeri jana Jumatano, Prof Magoha alisema shule zenye vifaa na miundomsingi bora zitafunza viwango vyote vitatu, huku zile zenye uwezo wa kadri zikifunza viwango viwili. Shule zilizoorodheshwa kuwa za kiwango cha kadri ni za kutwa na baadhi ya zile za mabweni. “Pengine hatutatumia utaratibu wa awali kama vile shule za kitaifa, kaunti au wilaya. Hata hivyo, ikiwa zitakuwa na uwezo wa kufunza masomo hayo yote, basi huenda zikaorodheshwa kwa mfumo huo,” akasema. Hilo linamaanisha kuwa shule zote 103 za kitaifa na kiwango cha kaunti zitakuwa zikitoa mafunzo kwa viwango vyote vitatu vya masomo huku zile ndogo zikitoa mafunzo kwa viwango viwili pekee. Wanafunzi wa Gredi ya Sita wanatarajiwa kujiunga na Shule ya Upili ya Kiwango cha Chini baada ya kumaliza mitihani yao. Wanafunzi hao, ambao walisoma kwa miaka miwili katika kiwango cha chekechea, watasoma miaka sita katika shule ya msingi, miaka sita katika shule ya upili na miaka mitatu katika chuo kikuu na taasisi nyingine za masomo ya juu. Wanafunzi walio katika Gredi za Nne na Tano watafanya mitihani yao ya kitaifa kati ya Januari 31 na Februari 4. Hili ni baada ya kufanya mitihani tekelezi kati ya Oktoba na Desemba 2021. Mitihani hiyo itachangia asilimia 20 ya alama zao za mwisho watakazopata kwenye mtihani wa Gredi ya Sita. Mtihani wa mwisho utachangia asilimia 40 ya jumla ya alama zao. Kuhusu ujenzi wa madarasa ya shule hizo za upili, waziri alisema ujenzi wa baadhi ya madarasa ushakamilika. “Marehemu Njonjo wakati wa uhai wake alilinda katiba ya nchi yetu kwa weledi wa hali ya juu,” amesema Bw Wainaina. Mbunge huyo amesema hadi wa leo pengine hakuna mtumishi wa serikali katika upande wa sheria anayeweza kulinganishwa na Njonjo. Alieleza kuwa Njonjo alichukia sana mambo ya rushwa na alipenda uwajibikaji katika utendakazi wa wafanyakazi wa serikali. Bw Wainaina amesema viongozi wa siku hizi ni watu wanaojitakia makuu kwa kujihusisha na rushwa jambo ambalo Njonjo alipinga kila mara alipohudumu katika utawala wa Hayati Jomo Kenyatta na marehemu Daniel Arap Moi. Sir Njonjo alivyotambulika na wengi atakumbukwa sana kutokana na msimamo wake mwaka wa 1976 wakati alipinga mjadala wa wanasiasa kubadilisha katiba kuwa rais akitoka uongozini makamu au naibu wake airithi nafasi hiyo mara moja. Wakati huo baadhi ya viongozi katika bunge walitaka mswada huo upitishwe lakini kutokana na msimamo wake mkali, mpango huo ulizimwa kabisa. Njonjo atakumbukwa kuwa msimamo wake wa kisheria uliokoa mambo mengi nchini. Mwanasheria huyo pia alikuwa mbunge wa Kikuyu miaka ya 80 baada ya kustaafu wadhifa wa mwanasheria mkuu. Pia atakumbukwa na mavazi yake kama suti yenye miraba mieupe ambazo zilimtofautisha na watu wengine. Watu wanaozielewa tabia zake wanadai kuwa alitaka kazi yake kuendeshwa kwa utaratibu wa kipekee bila kuzubaa. Wakati wa uongozi wake kama mwanasheria, idara yake ilikuwa na uelewano wa karibu na serikali bila mivutano ya kila mara. Njonjo amefariki akiwa na umri wa miaka 101 na kwa muda mwingi amekuwa akijituliza kwake nyumbani Muthaiga jijini Nairobi. Katika hotuba yake, Bw Azangu aliwaomba wakazi kuwakaribisha wawaniaji viti mbalimbali na kusikiliza sera zao na kuwasihi vijana wajiepushe na ghasia. “Kila mwanasiasa ana haki ya kuja huku Mukuru ili kuuza sera zake. Hata hivyo, vijana ninawasihi msikubali kutumiwa na wanasiasa kuzua rabsha,” Bw Azangu akanena. Moto huo ulitokea mwendo wa saa mbili za usiku siku tatu kabla ya mkesha wa Mwaka Mpya wakati ambapo wakazi wengi walikuwa wamesafiri kuelekea maeneo ya mashambani. Mali ya thamani isiyojulikana iliteketea na kuwa majivu huku maafisa wa usalama wakianzisha uchunguzi wao ili kubaini kilichosababisha moto. Chifu wa eneo hilo, Bw Paul Muoki Mulinge alihakikishia wakazi kwamba barabara zitatengwa ili kupisha njia za kutumiwa na magari wakati wa dharura. Viongozi wa awali wamelaumiwa kwa sakata ya ardhi baada ya kudaiwa kuuzia mabwanyenye nafasi zilizokuwa za barabara hivyo kusababisha magari ya kuzima moto kukosa njia wakati wa kuja kuzima moto katika mitaa ya Mukuru. Mudavadi alivyosaliti wenzake OKA KIONGOZI wa chama cha Amani National Congress (ANC) Musalia Mudavadi, aliwapumbaza vinara wenza katika One Kenya Alliance (OKA) kwa takriban miaka miwili huku akiendeleza mazungumzo ya chini ya maji na Naibu Rais William Ruto hadi Jumapili iliyopita, walipotangaza ushirikiano wao. Hii ni baada ya kuibuka kuwa alianza kuzungumza na Dkt Ruto kwa siri hata kabla ya kubuniwa kwa OKA. Mbunge wa Mumias Mashariki, Bw Benjamin Washiali ambaye ni mshirika wa Dkt Ruto, amefichua kuwa mazungumzo hayo yalianza 2020 ilhali muungano wa OKA ulibuniwa mwaka 2021. Wadadisi wanasema kwamba kuna uwezekano Bw Mudavadi alikuwa fuko wa Dkt Ruto sio tu katika OKA bali pia katika mipango ya siasa za urithi ya watu wenye ushawishi serikalini kwenye uchaguzi wa Agosti 9. Bw Musyoka na Bw Moi waliondoka Bomas of Kenya ambapo Mudavadi alikuwa akizindua rasmi azma yake ya kugombea urais, walipogundua alikuwa amealika Dkt Ruto na washirika wake katika chama cha United Democratic Alliance (UDA). Washirika wa Bw Musyoka na Bw Moi wanasema kuwa, ingawa hawakufahamu kuwa Bw Mudavadi alikuwa amealika Dkt Ruto na washirika wake katika hafla ya kuzindua azma yake, walikuwa wakishuku kujitolea kwake katika OKA. Hii ni kwa sababu washirika wake walikuwa wakisisitiza kuwa lazima jina lake litakuwa kwenye debe na kwamba ndiye alitosha kupeperusha bendera ya OKA. “Mudavadi alisaliti vinara wenzake katika OKA kwa kuunda muungano mwingine na UDA,” alisema Katibu Mratibu wa chama cha Wiper, Bw Robert Mbui. Usaliti huo ulianza kubainika kutokana na matamshi ya washirika wake wakiongozwa na Seneta wa Kakamega Cleopas Malala ambao walikuwa wakidunisha vinara wengine katika OKA. “Tulitilia shaka kujitolea kwake katika OKA hasa baada ya washirika wake kuanika ukuruba wao na Dkt Ruto katika mechi ya soka Mumias na katika mkutano mmoja mjini Eldoret. Kile ambacho hatukuwa na hakika ni kina cha mazungumzo yao hadi alipokosa kuhudhuria mkutano uliopaswa kutoa mwelekeo kuhusu mgombea urais wa OKA,” akasema mbunge mmoja wa chama cha Wiper ambaye aliomba tusitaje jina kwa kuwa sio msemaji rasmi wa muungano huo au chama chake. Wachezaji wa Ulinzi wakisherekea baada ya kufunga wenzao kwenye mechi ya kipute cha KWPL…Picha/JOHN KIMWERE Marvecyl Simiyu alijifunga na kusaidia Ulinzi kupata bao la kwanza dakika ya 21. Hata hivyo vipusa wa Ulinzi Starlets walikaza buti na kufanya kweli kupitia Lanoline Aoko, Siliya Rasoha, Gentrix Kuyudi na Sheril Andiba waliofunga bao moja kila mmoja. Trans Nzoia chini ya nahodha, Martha Amunyolete ilipata bao la pekee kupitia juhudi zake Joyce Makungu. Vihiga inaongoza kwa alama 19, tatu mbele ya Gaspo Women. Ulinzi ya tatu kwa alama 14 nazo Trans Nzoia Falcons na Thika zinashikilia nafasi ya nne na tano mtawalia. Mbinu mpya zinazotumiwa kudumisha usalama mitaani MIKAKATI mizuri iliyowekwa na kubuni mbinu mpya kudhibiti usalama katika eneo la polisi la Makadara msimu wa sherehe kulizaa matunda huku visa vya uhalifu vikikosa kushuhudiwa. Mkuu wa polisi eneo la Makadara, Bw Timon Odingo aliambia Taifa leo kwamba alishirikiana vizuri na mkuu wa Kitengo cha Upelelezi wa Jinai (DCIO), Bw Steven Muema Mutua. Aidha, Bw Odingo aliongeza kwamba, kando na maafisa hao, walipangia askari wao kazi wakitumia magari ya kibinafsi ya usalama kama vile SG, G4S, Group 4, KK na kadhalika. Bw Mutua aliongeza kwamba waliwapanga polisi waliovalia kiraia katika maeneo yaliyodaiwa kuwa sugu kwa usalama baada ya kupeleleza na kujua kila kona ambayo usalama ulidorora. “Tuliweka askari wetu waliojihami kwa silaha na kuvalia kiraia kwenye maeneo sugu kwa uhalifu kabla, wakati na baada ya Krisimasi. Pia ongezeko la maafisa wetu wa kushika doria walikuwa chonjo saa 24/7 pamoja na raia kujitolea kutupasha habari kuhusu mipango ya wahalifu ambayo tulitibua kabla ya kutendeka,” Bw Mutua akanena. Kwa kawaida, eneo la Makadara lina mitaa mingi ya mabanda ambayo hapo awali, kulishuhudiwa msururu wa ongezeko la visa vya uhalifu hasa mwezi Disemba kila mwaka. Wananchi waliohojiwa walipongeza maafisa wa polisi wakisema ni ajabu mwaka huu kutoripotiwa visa vya uhalifu katika eneo la Makadara. “Huu ni mwaka wa ajabu ambao hatukusikia watu wakiporwa pesa wakielekea sokoni, wakiwa steji wala kushuhudia nyumba kuvunjwa na wahalifu mitaani Disemba ya mwaka jana ikilinganishwa na miaka ya hapo nyuma,” Mwenyekiti wa usalama mtaa wa mabanda wa Mukuru-Hazina, Bw David Kiarie akasema. Mkuu wa polisi eneo la Makadara, Bw Timon Odingo aliambia Taifa Leo amethibitisha kisa hicho na kuongeza kwamba kinachunguzwa na maafisa wa kitengo cha Jinai. “Kulingana na ripoti tuliyo nayo, maafisa wa polisi wa kitengo cha jinai wanachunguza kisa hiki kililichosababisha hofu mitaani mitatu iliyopakana na eneo la kituo. Bali ni kisanga tunachokichukulia kama cha kindani kwa upande wa polisi,” Bw Odingo akanena. SERIKALI inastahili kuingilia kati ili kujua kiini cha mauaji ya kiholela yanayozidi kushuhudiwa nchini, amesema naibu mkurugenzi mkuu wa shirika la kutetea haki za binadamu la Haki Africa, Bi Salma Hemed, akilaani tukio la kupotea kwa John Maina mkazi wa Naivasha katika hali ya kutatanisha. Ilidaiwa kuwa mnamo Novemba 31, 2021, John Maina na rafiki yake walikodisha gari dogo ili watumie kuenda kuhudhuria kesi fulani katika mahakama ya Naivasha. Kulingana na familia yake marehemu, alipotoweka walilazimika kuzuru vituo kadha vya polisi kutafuta mwili wake bila mafanikio yoyote. Kulingana na Bi Hemed ni kwamba maafisa wa Haki Africa pamoja na familia walifuatilia kesi hiyo na kugundua ya kwamba mwili wa marehemu ulikuwa katika chumba cha kuhifadhi maiti cha General Kago, katika hospitali ya Thika Level 5 mjini Thika. “Polisi wanastahili kuwa mstari wa mbele kuwasadia wananchi wakati wa shida. Familia ya marehemu ilimtafuta katika vituo kadha vya polisi na hatimaye mwili ukapatikana katika chumba cha kuhifadhi maiti mjini Thika,” alilalamika mkurugenzi huyo. Kulingana na ripoti ya daktari mkuu wa upasuaji Dkt Johansen Oduor, mkono wa kushoto wa mhanga ulikuwa umekatwa na vile vile mguu wake, huku sehemu zake za siri zikiwa zimenyofolewa. Aidha, Bi Hemed alitaka serikali kuwa macho hasa wakati huu wa kuelekea uchaguzi mkuu. “Kuna haja ya serikali kuweka usalama wa kutosha na kuwa macho ili kuwalinda wananchi kutokana na utekaji nyara,” alifafanua naibu mkurugenzi huyo. Aliiomba serikali kufanya hima kuona ya kwamba haki inatendeka ili kujua ukweli wa mambo. “Kulingana na jinsi mwili huo ulivyo, inaonyesha wazi ndugu yetu alitekwa nyara na kuuawa kinyama kwa sababu kichwa chake kilipondwa na kifaa butu kwa nyuma jambo lililofanya avuje damu kwa wingi,” alifafanua Bw Kariuki. Kile ambacho familia hiyo inaomba ni haki itendeke kwa sababu inaonekana kuna kikundi cha watu fulani ambao wameamua kuangamiza wananchi kiholela. Shughuli ya kuthibitisha bidhaa hiyo, kulingana na Bw Kimtai inajumuisha Wizara ya Biashara, Mamlaka ya Utozaji Ushuru (KRA), Muungano wa Wafanyabiashara Nchini na wataalamu katika sekta ya ufugaji na maziwa. “Tutazuru maeneo yaliyotajwa kuathirika,” afisa huyo akaelezea. “Ningetaka kuweka wazi, hakuna aliyesimamisha uagizaji wa maziwa kutoka Uganda. Rais wa taifa hili jirani, awali alipomtembelea kiongozi wa nchi tulikubaliana kuendelea kuimarisha biashara,” akasisitiza. Chini ya muda wa miezi kadha iliyopita, maziwa yameandikisha mfumko wa bei. “Kinachofanya maziwa Uganda kuwa rahisi, gharama ya malighafi ya chakula cha mifugo na chakula chenyewe ni ya chini. Isitoshe, Kenya huyanunua kwa wingi kutoka humo. “Ndio maana baadhi ya viwanda vya humu nchini vinaendea maziwa humo, na kukosa kununulia wakulima wetu. Hata hivyo, serikali ina mpango kuiletea sekta ya ufugaji nafuu,” Kimtai akafafanua. Siku chache zilizopita, Waziri wa Kilimo, Peter Munya alitangaza kuondoa kwa muda ushuru unaotozwa mahindi na malighafi ya malisho ya mifugo, yanayoagizwa nje ya nchi. Mpango huo ukiratibiwa kutekelezwa kwa kipindi cha miezi mitatu ijayo, Bw Munya alisema hatua hiyo itasaidia kushusha bei ya unga wa mahindi na chakula cha mifugo. Msamaha gerezani: Wakenya wataka utaratibu ubadilike WAKENYA wanataka wafungwa wanaosemehewa na rais wawe ni wale tu waliorekebishika tabia. Kulingana na Mkurugenzi Mkuu wa Jopokazi la kurekebisha kifungu cha Katiba kuhusu msamaha kwa wafungwa, Lydia Muriuki, wananchi wengi wanataka wanaosamehewa wapigwe msasa kwanza kuhakikisha wamerekebisha tabia. Haya yanajiri baada ya mfungwa aliyesamehewa na Rais Uhuru Kenyatta miezi michache iliyopita kumuua mamake . Bi Muriuki aliongeza kuwa Wakenya wanataka wanaosamehewa kukabidhiwa cheti cha kibali kitakachowawezesha kupata huduma kwenye taasisi zote za serikali. “Wakazi wa Kaunti ya Trans Nzoia walipendekeza kuwa watakaosamehewa na Rais wakabidhiwe cheti maalum kitakachowapa idhini ya kupokea huduma katika ofisi zote za serikali,” akasema Bi Muriuki. Hata hivyo, alisema kuwa cheti hicho cha kibali kitachukuliwa ikiwa mfungwa huyo atatenda uhalifu tena. Kituo cha kukabiliana na kero ya wadudu na magonjwa kwenye miparachichi kuzinduliwa SERIKALI itaanzisha kituo cha kukabiliana na changamoto za wadudu na magonjwa kwenye miparachichi na matunda. Hata ingawa bajeti ya mpango huo haijawekwa paruwanja, Waziri wa Kilimo, Peter Munya amesema ujenzi wa kituo hicho utaanza mwezi huu, Julai. Bw Munya alitoa tangazo hilo kupitia taarifa iliyosomwa na Mkurugenzi Mkuu Mamlaka ya Kilimo na Chakula Nchini, anayesimamia Kitengo cha Mimea, Benjamin Tito katika Kongamano la Avokado Afrika 2022, lililofanyika jijini Nairobi. Kongamano hilo liliandaliwa na Chama cha Ushirika cha Kitaifa cha Wazalishaji wa Avokado (ASOK). Wadudu na magonjwa kama vile False Codling Moth, black spot na Phytophthora root rot, ni kero inayoendelea kutatiza ukuzaji wa maparachichi nchini na kuathiri hadhi ya matunda yanayohitajika na masoko ya kimataifa. Nchi za Bara Uropa na Milki za Kiarabu (UAE), Uingereza, Urusi na China, ndio wanunuzi wakuu wa avokado za Kenya. “Ili kuangazia changamoto katika sekta ya avokado, serikali itaanzisha kituo cha kukabiliana na wadudu na magonjwa kwenye mimea na matunda,” Bw Tito akasema, kupitia taarifa ya Waziri Munya. Serikali ya Kenya, mara kadha imeweka amri ya muda kusitisha uuzaji wa avokado katika masoko ya ughaibuni kufuatia malalamishi ya wateja mazao kutoafikia kiwango kinachohitajika. Amri hiyo kwa sasa imeondolewa. Miaka mitatu iliyopita, Kenya na China ilitia saini mkataba wa makubaliana avokado za Kenya zilizogandishwa kuuzwa nchini humo. Soko hilo hata hivyo limekuwa likikumbwa na changamoto za hapa na pale, baadhi ya mawakala na wafanyabiashara wakilaumiwa kushirikiana na maafisa watundu serikalini kushinikiza wakulima kuvuna maparachichi ambayo hayajakomaa. Hatua hiyo inapaka tope sura ya Kenya, katika nchi za ng’ambo. Mapema mwaka huu, mkataba kati ya Kenya na China ulitathminiwa soko likapanuka zaidi, wakulima wakiruhusiwa kuuza avokado zilizokomaa na kuafikia vigezo na sheria zilizowekwa kuzizalisha. Wapwani waonywa wasiuze hatimiliki ZAIDI ya wakazi 300 waliopokea hatimiliki kutoka kwa serikali kuu katika eneo la Pwani, wameombwa kutoziuza hatimiliki hizo na kuwa maskwota kwingineko. Wakazi hao katika eneo bunge la Malindi wamepokea hatimiliki za ardhi kutoka kwa serikali ya kitaifa. Akizungumza kwenye hafla ya utoaji wa hatimiliki katika eneo la Kisiki, Malindi, Waziri wa Utalii nchini Najib Balala aliwataka wakazi hao kutumia hatimiliki hizo kujiendeleza kimaisha. “Nawapa hatimiliki hizi kwa kuwa serikali inawajali. Ninachowaomba ni mzitunze stakabadhi hizi na mzitumie kuimarisha maisha yenu. Serikali haitakubali mambo ya kuuza hatimiliki na kisha kuhamia eneo lingine kuwa maskwota,” alisema Bw Balala. Katika mahojiano na wanahabari katika hafla ya kutoa hatimiliki katika eneo la Bombi, Magarini, Bw Balala alielezea kuwa serikali imepokea ripoti kuhusu uuzaji wa hatimiliki. Kulingana naye, waliopata hatimiliki waliziuza na kusalia bila makaazi. Kulingana naye, waliouza walisalia bila ardhi na kuenda katika sehemu zingine kuwa maskwota. “Mbona uuze ardhi baada ya kuwa katika shida kwa miaka mingi? Tafadhali mtakapopata hatimiliki hizi msijaribu kuziuza. Zilinde na ziwasaidie,” alisema Bw Kombe. Katibu mkuu wa utawala wa zamani katika Wizara ya Ardhi Bw Gideon Mung’aro, ambaye anawania kiti cha ugavana wa Kilifi kupitia chama cha ODM, aliwahimiza wakazi wa Pwani kuzitumia vyema ardhi zao ili kujinufaisha. Alieleza kuwa serikali iko tayari kupambana na maskwota waliohitimu. Kamishna wa kaunti ya Kilifi Bw Kutswa Olaka aliomba hatimiliki zilizotolewa ziwe za kuijenga familia na sio chanzo cha mizozo ya ardhi. “Licha ya hatimiliki hizi kuwa chanzo cha matumaini kwa familia, kwa Wengine huleta migogoro kati ya wanafamilia. Nawaomba mtakapopata hatimiliki, endapo kuna suala lolote litakalotokea lisuluhishwe kwa njia ipaswayo,” alieleza kamishna huyo. Raila aingilia majibizano ya Ruto, Wamalwa MGOMBEA urais wa muungano wa Azimio la Umoja One Kenya Alliance Raila Odinga pamoja na viongozi wa mrengo wake, wamemsuta Naibu wa Rais William Ruto kwa matamshi yake dhidi ya Waziri wa Ulinzi Eugene Wamalwa. POLISI katika divisheni ya Makadara wanachunguza washukiwa 65 waliokamatwa wakati wa msako uliofanyika katika vituo vitano vya polisi kwenye eneo hilo Jumatano usiku. Mkuu wa polisi katika eneo hilo, Bw Timon Odingo alisema lengo la msako huo lilikuwa ni kupunguza uhalifu mdogo uchaguzi mkuu unapokaribia. “Lengo kuu ni kupunguza na kuzuia kufanyika kwa uhalifu kabla, wakati na baada ya uchaguzi ujao wa Agosti tarehe 9 mwaka huu.” Bw Odingo akaambia Taifa Leo. Maafisa wake walinasa lita kadhaa za pombe haramu ikiwemo chang’aa, miti ni dawa, mugasha, busaa, gramu 500 za bangi yenye thamani ya Sh10,000 na silaha kama visu, pamoja na vifaa vya kielektroniki. Washukiwa walikuwa ni pamoja na wanaotuhumiwa kunajisi, kunyang’anya na kisha kutorokea mitaani wakikwepa kukamatwa na polisi. Msako huo ulifanywa na polisi kutoka kituo cha Makongeni, Lunga Lunga, Kwa Reuben, South ‘B’ na Industrial Area. Bw Odingo aliongeza kwamba miongoni mwa waliokamatwa, walifanikiwa kumkamata mshukiwa sugu aliyekuwa mafichoni, aliyekuwa katika orodha ya polisi ya washukiwa waliokuwa na bunduki na walio hatari kwa usalama. Kadhalika, kamanda Odingo aliongeza kwamba misako zaidi itaendelea kote katika eneo la Makadara hata uchaguzi muu ukimalizika. “Hatutalala. Tunaendelea na misako zaidi ili tupunguze uhalifu. Hata tukimaliza kupiga kura mwezi ujao, tutazidi kufanya misako, kuwakamata na kuwashtaki washukiwa kwa mujibu wa sheria za nchi ya Kenya,” Bw Odingo akaambia wanahabari. Hii itakuwa mara ya kwanza bei za mafuta kukosa kupanda katika muda mwa miezi mitano. “Kama serikali inayojali, tutaendelea kuchukua hatua kama hizi ili kutoa afueni ya moja kwa moja kwa familia za Kenya na kulinda watumiaji wa bidhaa kutoka mfumko zaidi wa bidhaa,” akasema Rais Kenyatta. Punde tu baada ya tangazo hilo, EPRA ilitangaza bei za juu zaidi za mafuta nchini ambazo zimekuwa zikitumika kwa mwezi mmoja uliopita. Hii ilisababisha bei za bidhaa muhimu kupanda kwa asilimia kubwa nchini ikiwemo unga wa mahindi na nauli na kulikuwa na hofu kwamba zingepanda tena kuanzia jana. Lakini Alhamisi, Rais Kenyatta amesema bei za juu za mafuta zimesababishwa na matukio ulimwenguni ambayo serikali haiwezi kudhibiti. “Tunapoendelea kufufua uchumi kutoka athari za janga la Covid-19, matukio ya ulimwengu na ambayo hatuwezi kuzuia yanabomoa ufanisi ambao tumepata, na kusababisha mfumko wa bei za bidhaa zikiwemo zile za bidhaa za chakula, bidhaa za mafuta, pembejeo za shambani na nyenzo za ujenzi,” akasema Rais Kenyatta. Akiongea kwenye mkutano na wanahabari Kaunti ya Kwale, Bi Ireri alisema, wanawake wengi wamejitokeza kugombea viti vingi vya kisiasa katika uchaguzi wa Agosti 9, 2022. “Tumefurahi sana sababu katika historia wanawake wamekuwa wakibaguliwa na kunyanyaswa. Lakini mambo yamebadilika sasa ndio maana tunaona tumeteuliwa kama wagombea wenza na wawaniaji watatu wa urais,” alisema Bi Ireri. Wakulima wageukia maombi kukabili wizi wa zao la kahawa WAKULIMA katika Kaunti ya Tharaka Nithi wamelazimika kuegemea kwa maombi baada ya kutamaushwa na kujikokota kwa polisi kuwakamata wezi walioiba magunia 200 ya kahawa yenye thamani ya Sh8 milioni miezi miwili iliyopita. Polisi na maafisa wa utawala waliwaahidi wakulima hao kufanya uchunguzi wa kina kubaini wale waliohusika katika wizi huo kwenye Kiwanda cha Kahawa cha Njaina. Licha ya ahadi hiyo, hakuna hatua yoyote iliyochukuliwa kufikia sasa. Wakati wa maombi hayo, Bw Erastus Njagi, ambaye ni mmoja wa wakulima hao, alieleza kuwa baada ya kushindwa kupata usaidizi kutoka kwa polisi, waliamua kumtafuta mganga lakini wakabadilisha msimamo wao. Ni baada ya hapo ambapo waliwaalika mapasta. Chifu wa Lokesheni ya Karingani, Bw Charles Njagi, alisema wasimamizi wa kiwanda hicho ndio wanafaa kulaumiwa kutokana na wizi huo, kwani walichelewa kusafirisha kahawa hiyo kwa wasagaji, kama walivyokuwa wamekubaliana. Alieleza kwamba kutokana na ongezeko la visa vya wizi wa kahawa katika eneo hilo, wakulima walikutana na kukubaliana kwamba kiwanda hicho kingekuwa kikisafirisha kila magunia kumi kusagwa. Kiwanda cha kusaga kahawa hiyo kiko katika eneo la Mitheru. Chifu huyo alishangaa kuhusu sababu ambapo maafisa hao walisubiri hadi magunia hayo yakafika 200, kinyume na makubaliano yaliyokuwepo. Ili kuimarisha usalama, chifu huyo alipendekeza kiwanda hicho kuwekwa kamera za CCTV ili kunasa shughuli zote ambazo zitakuwa zikiendelea nyakati za mchana na usiku. Diwani wa wadi ya Karingani, Bw Godfrey Muriithi, pia alisisitiza kuhusu haja ya taasisi za kiusalama katika eneo hilo kuchunguza visa vya wizi wa kahawa kwenye viwanda. Vile vile, aliunga mkono pendekezo la kuweka kamera za CCTV na mataa ili kuimarisha usalama. “Ikiwa nitachaguliwa tena kwenye uchaguzi wa Agosti 9, nitawasilisha suala hili katika Bunge la Kaunti ili serikali ya kaunti iweze kufadhili mipango ya kuboresha usalama katika viwanda vya kahawa,” akasema Bw Muriithi. Balala abururwa hadi kortini kwa madai ya ufisadi MASHIRIKA ya kutetea haki za binadamu yamemshtaki Waziri wa Utalii, Bw Najib Balala, kuhusu madai ya ufisadi katika ujenzi wa chuo cha utalii cha Ronald Ngala kilicho Kaunti ya Kilifi. Wengine walioshtakiwa katika kesi hiyo ambayo imehamishwa hadi mahakama ya Malindi, ni Hazina ya Utalii, kampuni ya Mulji Devraj & Brothers Ltd, Baseline Architects Ltd, Spika wa Bunge la Taifa, Kamati ya Uwekezaji wa Umma katika Bunge la Taifa na Mwanasheria Mkuu. Wamedai mradi huo ulistahili kugharimu Sh2 bilioni lakini kiwango kikabadilishwa kwa njia tatanishi hadi Sh9 bilioni. Mang’u yang’aa katika mashindano ya somo la Hisabati SHULE ya upili ya Mang’u High iliibuka bingwa katika mashindano ya Hisabati yaliyoleta pamoja takriban shule 60 zilizoshiriki. Profesa Gachuhi Waititu, mkuu wa kitengo cha Hisabati na Fizikia katika Chuo Kikuu cha Kilimo na Teknolojia cha Jomo Kenyatta (JKUAT), ndiye alikuwa mgeni wa heshima katika kongamano la 23 lililoandaliwa katika shule ya Mang’u High. Profesa Waititu aliwarai wanafunzi kulienzi somo la Hisabati na kufanya bidii ili kupata ufahamu kamili. Alisema katika maisha ya kawaida kila kitu kinachukua mwelekeo wa kuhesabu kutoka kwa wachuuzi, wauzaji mitumba na hata shughuli nyinginezo sokoni. “Nyinyi kama wanafunzi mnastahili kufanya bidii katika Hisabati na kufanya hima kudadisi mambo kupata uelewa zaidi. Bila shaka walimu watawafaa,” alifafanua Prof Waititu. Alitaja kazi za uhandisi na udaktari kama muhimu akisema wataalamu kwenye fani hizi huzingatia maswala ya hesabu wakati wanatekeleza wajibu wa kazi hizo. Mwalimu mkuu wa shule ya Mang’u High John Kuria aliwahimiza wanafunzi kukumbatia somo la Hisibati kwa sababu lina umuhimu wake. Wanafunzi wawili wa Mang’u High walishika nafasi ya kwanza na ya pili mtawalia katika mashindano hayo. Mwanafunzi Samuel Njuguna wa shule ya Nanyuki High alishika nafasi ya tatu kwa kuonyesha ujuzi wake na ukakamavu wa kujibu maswali ya Hisibati kwa umakinifu. Upande wa wasichana, shule ya upili ya Maryhill, Bishop Gatimu Girls na Moi Forces ziliibuka washindi kwa kuzoa alama za juu. Mashindano hayo yalizinduliwa mwaka wa 1996 wakati huo yakishirikisha shule chache za upili. Mashindano hayo ya kila mwaka yameleta wanafunzi pamoja kwa kuongeza nidhamu na utangamano. Bw Boniface Murigi, ambaye ni mkurugenzi wa maswala ya mawasiliano katika Chuo Kikuu cha Mount Kenya alipongeza mpango huo wa kuwaleta wanafunzi pamoja na kutoa wito chuo hicho kuzingatia kuleta masomo tofauti katika mashindano hayo. Aliwahimiza wanafunzi kujizatiti kuona ya kwamba wanapata mafunzo kamili ya somo la Hisabati huku walimu pia wakishauriwa kuwa na ushirikiano mwema na wanafunzi. Pwani ni ngome ya Raila, utafiti wa Infotrak waonyesha CHAMA cha Orange Democratic Movement (ODM) kinachoongozwa na mpeperushaji bendera wa Muungano wa Azimio La Umoja-One Kenya Raila Odinga ndicho maarufu zaidi katika eneo la pwani, utafiti mpya umeonyesha. Ripoti ya hivi punde zaidi iliyotolewa jana na Shirika la Utafiti la Infotrak inaonyesha kuwa, kiongozi wa ODM anajivunia umaarufu kwa kiasi kikubwa katika kaunti tano, miongoni mwa jumla ya kaunti sita katika eneo la Pwani. Kulingana na kura ya maoni iliyofanyika katika maeneobunge 26 na wadi 130 za eneo la pwani, umaarufu wa Bw Odinga umeongezeka pakubwa katika muda wa wiki chache zilizopita. Kufikia katikati mwa Julai, umaarufu wa mpeperushaji bendera wa Azimio na mgombea mwenza wake Martha Karua katika Kaunti ya Mombasa uliongezeka hadi asilimia 59 kutoka asilimia 46. Mgombeaji urais kwa tikiti ya Kenya Kwanza William Ruto anafuata kwa asilimia 25 baada ya umaarufu wake kushuka kutoka asilimia 27. Endapo uchaguzi ungeandaliwa leo, mgombeaji ugavana kwa tiketi ya ODM Abdulswamad Shariff Nassir angeibuka mshindi kwa asilimia 50, akifuatiwa na Mike Sonko wa Wiper (asilimia 22) na Hassan Omar Sarai kwa asilimia 9. Kiongozi wa Roots Party George Wajackoyah, hata hivyo, ameonekana kupoteza umaarufu wake kwa kiasi kikubwa katika Kaunti ya Mombasa hadi asilimia moja kutoka asilimia saba, kulingana na mtafiti katika Inofotrak Johvine Wanyingo. SERIKALI imeshikilia kuwa kafyu iliyowekwa katika kaunti tatu zilizokumbwa na mapigano kaskazini mwa bonde la ufa haitaondolewa hadi usalama urejee maeneo hayo. Kamishna wa Ukanda wa Bonde la Ufa Maalim Mohamed alisema kuwa visa vya wizi wa mifugo vingali vinashuhudiwa katika kaunti za Baringo, Elgeyo Marakwet na Pokot Magharibi hata baada ya serikali kutangaza kafyu kuanzia Juni 7. “Kafyu itaendelea kwa sababu wakazi wamedinda kutia amri inayowataka kusalimisha silaha haramu. Wamekataa kutoa nafasi kwa mazungumzo na ndio maana tunaendelea kushuhudia vita,” akasema Bw Mohamed. Mkuu wa polisi wa Moyale (OCPD) Walter Kiptala, alisema kwamba wanaendelea na uchunguzi na hawawezi kufichua maelezo zaidi wasihatarishe juhudi zao. Aliahidi kuelezea wanahabari punde tu baada ya uchunguzi kukamilika. Polisi walianza uchunguzi huo baada ya kukamata bangi ya Sh45 milioni katika eneo la Dambalaf , Fachana, kaunti ndogo ya Moyale mnamo Ijumaa. Akizungumza na Taifa Leo kwa simu kamanda wa polisi kaunti ya Marsabit Robinson Mboloi alisema kwamba lori hilo aina ya Mitsubishi Fuso nambari za usajili KCR 003A lilikamatwa kwenye barabara moja ndogo eneo hilo. “Tunachukulia kisa cha hivi punde kama cha kawaida kwa kuwa umepita muda mrefu baada ya watu kadhaa kukamatwa mwaka jana kwenye barabara ya Moyale-Isiolo. Tuko chonjo kuhakikisha hakuna mihandarati inaingia katika nchi hii kupitia mpakani,” akasema Bw Mboloi. Ndoto zao zilizimwa ghafla barabarani MNAMO 2020, Mary Mwandisha, 28, alikuwa miongoni mwa wanafunzi wa udaktari waliofanikiwa kufuzu kutoka Chuo Kikuu cha Nairobi. Kulingana na familia yake, Mary alikuwa na ari ya kutumikia jamii kwa vile wasamaria wema walichangia pakubwa kufadhili masomo yake, na hivyo basi akafanya juu chini kuhakikisha mafunzo yake yanakuwa kwa manufaa ya umma. Mwanga wa heri ulianza kumulika matumaini yake alipofuzu kwenye mahojiano ya udaktari katika Hospitali ya Kaunti ya Taita Taveta, lakini hayo yote yakazimwa ghafla alipopoteza maisha kwenye ajali mbaya ya barabarani iliyohusisha basi la kampuni ya Modern Coast katika Mto Nithi, Jumapili. Wakati wa ajali hiyo iliyosababisha vifo vya watu 34, alikuwa akielekea Voi kuchukua barua ya kuanza kazi. “Nina uchungu mwingi sana moyoni. Wakati ulikuwa umewadia kwa mwanagu kuvuna matunda ya bidii yake. Alikuwa amepata kazi ya serikali halafu anaaga hata kabla ya kuchukua barua yenyewe,” alisema mamake, Bi Angeline Mwandisha. Dkt Mary alikuwa mtoto wa nne wa Bw John Jilani na Bi Mwandisha. Kufikia kifo chake, alikuwa amefanya kazi katika hospitali ya Lifetime iliyoko katika Kaunti ya Meru kwa miezi mitatu. Akizungumza na wanahabari katika kijiji cha Kwa Mike mjini Kilifi, Bi Mwandisha, alieleza masikitiko makuu. Mamake mwendazake anaeleza kuwa kuchelewa kwa arafa kutoka kwa mwanawe kulimtia wasiwasi. “Niliamka saa kumi na moja asubuhi na nikamtumia ujumbe wa kumtakia safari njema iwapo hakuwa amefika. Licha ya hayo sikuweza kupata usingizi. Nilipiga simu zake mbili ila ilikuwa imezimika. Hapo wasiwasi ukazidi na nikashindwa hata kulala tena,” alieleza. Nduguye, Bw Marsden Mwandisha, alieleza kuwa ripoti za kuwa dada yao alikuwa ameaga ziliwafikia kupitia jamaa zao wanaoishi Nairobi. “Tulienda hadi kwenye afisi za kukatia tikiti za kampuni ya Modern Coast na tukafahamishwa alikuwa amekata tikiti ya kiti nambari mbili. Baadaye tulipigiwa simu na wafanyakazi wenzake walio Meru waliothibitisha kifo chake,” alisema nduguye. Mwili wa Dkt Mwandisha umehifadhiwa katika chumba cha kuhifadhi maiti cha Lee jijini Nairobi. Atazikwa katika kijiji cha Shelemba katika kaunti ya Taita- Taveta. Kwa familia za Nicholas Ariyo na Agnes Kawira, ajali hiyo ni pigo kuu kwa mipango ya wawili hao kuanzisha familia pamoja. Wapenzi hao wawili walikuwa wanarejea Mombasa kutoka Meru ambapo Nicholas na jamaa zake walikuwa wameenda kukutana na familia ya Agnes kushauriana kuhusu masuala ya mahari. Katika basi hilo la mauti, kulikuwa pia na babake Nicholas, Bw James Otieno, na kakake mkubwa, Bw John Ochieng’, ambao walilazwa hospitalini wakiwa na majeraha. Familia ya Jane Karambu Mwithimbu, ilikuwa bado inaomboleza kifo cha kakake, Edward Mwithimbu, wakati Karambu, mkazi wa Mombasa, alipokufa katika ajali hiyo. Karambu alikuwa ametoka Meru kwa mazishi ya kakake. Hii ni licha ya kuwa mrengo wa Azimio pia umejaa wagombeaji viti mbalimbali ambao ni washukiwa wa ufisadi sawa na ilivyo katika Kenya Kwanza. “Wapinzani wetu wamekuwa wakidai kuwa sisi ni waoga na hatuko tayari kwa uchaguzi. Lakini ukweli ni kwamba siwezi kushiriki mdahalo na Ruto. Serikali inapopambana na ufisadi anadai hiyo ni kuingiza siasa katika vita dhidi ya uovu huo. Niko tayari kukutana naye debeni pekee,” Bw Odinga akasema. Hata hivyo, wachanganuzi wa masuala ya kisiasa walipuzilia mbali kauli ya Bw Odinga wakisema kuna sababu nyingine zilizochangia kwake kujiondoa kutoka mdahalo huo kando na suala la maadili. “Ukweli ni kwamba kando na suala la maadili, Azimio iling’amua kuwa Dkt Ruto angemlemea Bw Odinga katika mdahalo huo. Hii ni kwa Naibu Rais anajulikana kama mweledi katika kutetea hoja zake,” akasema Masibo Lumala. Kulingana na Dkt Lumala, ambaye ni mhadhiri katika Chuo Kikuu cha Moi, hofu ya Azimio ilitokana na yaliyotokea awali katika midahalo kati ya wagombea ugavana wa Nairobi na wagombea wenza wa urais. “Azimio ilikuwa na matumaini kuwa Polycarp Igathe angemlea Seneta Johnson Sakaja lakini mambo yalionekana kuwaendea mrama. Machoni pa Wakenya wengi, Sakaja aling’aa zaidi katika mdahalo huo kuliko Bw Igathe,” akasema. Dkt Lumala anaongeza kuwa hali ilikuwa hivyo katika mdahalo kati ya Bi Martha Karua (Azimio) na Rigathi Gachagua (Kenya Kwanza). Kwa upande wake, Bw Martin Andati alisema kuwa Bw Odinga alikwepa mdahalo huo kwa hofu ya kuhusishwa na dosari za utawala wa Rais Uhuru Kenyatta ambazo kwa Wakenya wengi zimechangia ugumu wa maisha nchini. “Dkt Ruto amekuwa akisisitiza kuwa chanzo cha matatizo yanayoikumba taifa hili ni handisheki kati ya Bw Odinga na Rais Kenyatta. Bila shaka inatarajiwa kuwa angetumia jukwaa hilo la mdahalo kusisitiza kauli hii. Azimio haikutaka Raila apakwe tope machoni mwa zaidi ya Wakenya 35 milioni,” akasema Bw Andati ambaye pia ni mchanganuzi wa masuala ya kisiasa. Naye wakili Kipchumba Karori alidai kuwa Bw Odinga alijiondoa kwa sababu ameng’amua kuwa atashindwa katika uchaguzi mkuu. “Raila anawahadaa Wakenya kwa kutaja suala la ufisadi kama sababu iliyochangia kujiondoa kwake kutoka mdahalo ilhali amezingirwa na watu ambao ni wafisadi. Ukweli ni kwamba anahofia kupoteza katika uchaguzi huu,” akaeleza Bw Karori aliyeshindania tiketi ya kugombea useneta wa Uasin Gishu lakini akashindwa na Gavana Jackson Mandago. Hata hivyo, Dkt Ruto na mgombeaji wa chama cha Agano, David Mwaure Waihiga waliendelea na mdahalo huo ambao uliandaliwa na mashirika ya habari nchini kwa ushirikiano na Baraza la Vyombo vya Habari Nchini (MCK). Mgombea urais wa chama cha Roots George Wajackoyah pia alisusia kushiriki licha ya kufika katika ukumbi wa mdahalo kwa muda kabla ya kuondoka. TAHARIRI: Serikali iepuke kuwasaliti raia kila inapowahamisha IMEIBUKA kuwa maelfu ya watu waliotolewa kwa nguvu na serikali katika Msitu wa Mau, Kaunti ya Narok, sasa wanaishi katika hali za kusikitisha kwenye kambi wa wakimbizi wa ndani kwa ndani (IDPs). Wengi wanaishi katika kambi za Tendwet na Ol-Mekenyu, eneo la Narok Kusini, wakisema wamelazimika kufanya vibarua ili kujikimu kimaisha, hasa kununua chakula. Wakati serikali ilikuwa ikiwatoa watu hao kwenye msitu huo, walipewa kila ahadi kwamba wangetafutiwa makao mbadala baaadaye, ikiwa ingebainika kuwa ardhi walizokuwa nazo katika Msitu wa Mau walikuwa wamezipata kwa njia halali. Hata hivyo, wengi wanasema hakuna ahadi hata moja iliyotimizwa kati ya zile ambazo walipewa na maafisa wa serikali walioendesha operesheni ya kuwafurusha kutoka msitu huo. Kimsingi, serikali inafaa kuhakikisha kuwa ina makao mbadala kila wakati inapowahamisha raia kutoka eneo moja hadi nyingine. Ni sikitiko wakati wananchi wanatolewa katika eneo moja kwa kisingizio cha serikali kuanzisha miradi, na baadaye kuachwa bila usaidizi wowote. Ni sawa na serikali kuwasaliti raia wake. Kando na suala la Mau, si mara ya kwanza wananchi kutolewa kwenye makazi yao na kuahidiwa kupewa makao mbadala, ikiwa wataipa nafasi serikali kuendesha miradi muhimu kama vile ujenzi wa barabara. Mara nyingi, idara zinazohusika huwa zimetengewa fedha za kutosha ili kuwalipa waathiriwa kama fidia. Usaliti huo pia ulijitokeza kwenye mikakati ya serikali ya marehemu Mwai Kibaki kuwasaidia watu walioathiriwa na vita vya baada ya uchaguzi wa 2007 kuwatafutia makao mbadala. Baada ya vita hivyo, Wizara ya Fedha ilisema ilitoa zaidi ya Sh4 bilioni kwa Wizara ya Ardhi ili kuwanunulia mashamba watu waliofurushwa kutoka makazi yao, hasa katika eneo la Bonde la Ufa. Hata hivyo, ilibainika baadaye kuwa ni watu wachache tu waliolipwa fidia au kupata mashamba, kati ya watu zaidi ya 600,000 walioathiriwa na vita hivyo. Mzozo huo ulisababisha mchipuko wa makundi tofauti ya waathiriwa, wakidai kuwa serikali iliwahadaa kwamba ingewalipa fidia au kuwanunulia mashamba. Mivutano hiyo kati ya wizara hizo mbili iliendelea hadi pale Rais Kibaki aling’atuka uongozini mnamo 2013. Hadi sasa, idadi kubwa ya watu waliofurushwa makwao kwenye vita hivyo bado wako kwenye kambi katika sehemu tofauti nchini. Kinaya ni kuwa, baadhi ya wanasiasa waliokuwa wakisimamia wizara hizo bado wako huru, huku wengine wakishikilia nyadhifa muhimu sana serikalini. Wito mkuu kwa serikali ni kuhakikisha kuwa kuna mipango kabambe kila wakati inapanga kuwahamisha raia kutoka eneo moja hadi nyingine ili kuendesha miradi. Ni makosa kuwaacha raia kuteseka kutokana na ukosefu wa mpangilio mzuri kwenye uendeshaji wa miradi yake. EACC kutwaa mali ya wenye vyeti ghushi TUME ya Maadili ya Kupambana na Ufisadi Nchini (EACC) imeahidi kuwa itatwaa pesa na mali kutoka kwa wale ambao walitumia vyeti ghushi kuwania na kushinda vyeo vya uongozi katika uchaguzi mkuu. Afisa Mkuu Mtendaji wa EACC Twalib Mbarak alisema kuwa hivi karibuni, EACC itaanza kutwaa mali ya wanasiasa ambao walinufaika na mshahara unaofungamana na vyeo vyao ilhali walitumia vyeti ghushi kupata nafasi hizo za uongozi. “Tume hii itakuwa na subira hadi mkondo wa kisheria ukamilike kwa wale ambao wameghushi vyeti vya masomo na kuishia kushinda viti walivyoviwania. Iwapo watapatikana na hatia, tutahakikisha kuwa pesa zote walizolipwa kama mishahara na marupurupu zinarejeshwa. Hii itajumuisha kutwaa mali yao kufidia pesa hizo,” akasema. Bila kufichua idadi ya viongozi waliochaguliwa ambao wanafuatiliwa na EACC kwa kughushi vyeti vya masomo, Bw Mbarak alisema kuwa kuna kesi nyingi mbele yake ambazo zinawahusisha wanasiasa na pia viongozi wa serikali na wale wa mashirika ya umma. Hata hivyo, alifichua kuwa magavana wawili wanaohudumu kwa sasa ni kati ya wale ambao wana kesi kuhusu madai ya kughushi vyeti vya masomo kortini.Hivi majuzi, EACC iliwakamata na kuwashtaki waliokuwa Makamishina wa Ardhi Wilson Gachanja na Zablon Mabeya pamoja na aliyekuwa mkuu wa kitengo cha mpangilio jijini Jabu Salim Mohamed kuhusiana na ufisadi ambao wanadaiwa walishiriki mnamo 1994. Aliongeza kuwa EACC imetwaa mali ya mabilioni ya fedha iliyopatikana kwa njia haramu kutoka kwa wanasiasa waliostaafu na watumishi wa umma na pia kuna wengine wengi ambao pia bado wanachunguzwa. “Baadhi walikiri makosa ya uhalifu waliyoyatenda na kuomba kurejesha mali kwa walipaji ushuru na tumetumia mkondo mwingine wa kutatua mizozo kupata pesa za umma zilizoibwa na mali,” akaongeza huku akisema kuwa wapo radhi kupambana na ufisadi na kutwaa mali iliyoibwa hata kesi zikichukua miaka na dahari kortini. “EACC haimakinikii kuwa kesi imechukua miaka mingi tangu iwasilishwe mahakamani. Wale ambao walishikilia vyeo vya juu vya uongozi watalipia vitendo vyao vya ufisadi hata baada ya kustaafu,” akasema. Afisa huyo alisema kuwa kwa sasa wanaendeleza uchunguzi kuhusu kesi kadhaa ambapo baadhi ya watu wamelaumiwa kuiba mali ya umma hasa kipindi hiki ambacho ni cha mpito. “Wizi huu unafanyika kupitia kubuni nafasi za ajira kiharamu na pia bajeti kwa miradi hewa ambayo haitekelezwi. Tuko katika kipindi cha mpito lakini lazima tuwajibikie matumizi ya fedha badala ya kutumia mwanya huo kuiba,” akasema huku akiongeza kuwa wale watakaopatikana wameiba watakabiliwa kisheria. Wabunge wahimiza wazazi walinde watoto wao MBUNGE wa Lunga Lunga Khatib Mwashetani (pichani) na mwenzake wa Jomvu Bw Badi Twalib wamewasihi wazazi kuwalinda watoto wao baada ya shule kufungwa kwa muhula wa kwanza. Bw Twalib alilalamika kuwa watoto wanaonekana wakiranda randa mitaani kuhatarisha maisha yao akiwataka wazazi kuwa makini na watoto wao baada ya kufunga shule. “Kazi ya wanafunzi ni kusoma si kupiga magwaride. Msitumie watoto kupiga magwaride, shule zimefungwa wanafunzi waendelee kusoma hata kama waende masomo ya ziada ni sawa,” alisema Bw Twalib kwenye kampeni huko Jomvu. Bw Mwashetani ambaye aliongea kwenye hafla ya kuwazawadi wanafunzi wa shule ya msingi ya Kikoneni aliwasihi wanafunzi watie bidii masomoni. “Walimu wanafanya kazi ngumu sana kwa sababu yao ni taaluma ya kujitolea na hakuna mtu anaweza kuwalipa kiasi chao,” alisema. Mjukuu wa Moi aandamwa na mke waliyetalikiana agharimie zaidi malezi ya watoto MJUKUU wa marehemu Daniel Moi, Bw Collins Kibet, bado anakumbwa na masaibu baada ya mkewe waliyetengana kukata rufaa akidai posho ya juu kuliko Sh1.5 milioni za kutunza watoto ambazo mahakama iliagiza alipwe kila mwaka. Bi Gladys Jeruto Tagi kwenye rufaa aliyowasilisha katika Mahakama Kuu ya Nakuru, anataka uamuzi wa Hakimu Mwandamizi Benjamin Limo ubadilishwe ili Bw Collins Kibet Moi ashurutishwe kubeba mzigo mkubwa zaidi wa kutunza watoto wao wawili walio na umri wa miaka 11 na 9. Mzigo utapanda hadi Sh6 milioni. Katika uamuzi aliotoa Juni 2, Bw Limo aliagiza Bw Kibet kukidhi mahitaji ya elimu, matibabu na kugawana gharama ya burudani na Bi Tagi, gharama ya jumla ikiwa Sh1.5 milioni kwa mwaka. Hakimu aliagiza Bi Tagi kushughulikia mahitaji yaliyosalia. Bi Tagi alikuwa ameomba korti imshurutishe Bw Kibet kumlipa Sh200,000 kila muhula wa elimu, Sh200,000 za bima ya matibabu na Sh100,000 za burudani. Aidha, alitaka Sh100,000 za chakula, Sh150,000 za matumizi yake binafsi, Sh100,000 za mavazi, na Sh50,000 za mjakazi. Hatimaye walishika kiguu na njia hadi kampuni nyingine -Fashan Enterprises Limited walipoelekezwa kuuza mitungi 25 ya lita 20 waliyokuwa wameuziwa. Kwa kila lita ya dawa hiyo walalamishi walikuwa wanauziwa Sh16,100. Mtungi wa lita 20 walalamishi waliununua kwa Sh322,000. Waliuza dawa hiyo kupitia kwa kampuni ya Fashan. Hawakulipwa na kampuni hiyo ya Tradal inayohusishwa na Oduru. Kulingana na Katibu katika Idara ya Ufugaji Harry Kimtai serikali imeibuka na mikakati kusuluhisha kero ya kupanda kwa chakula cha mifugo nchini. Katibu katika Idara ya Ufugaji Bw Harry Kimtai. PICHA | SAMMY WAWERU Kando na mpango wa muda kuondoa ada na ushuru, Bw Kimtai anasema serikali inatathmini marufuku ya nafaka zilizoboreshwa (GMO). “Tunaendelea kutathmini sheria za mahindi ya GMO, yanayoagizwa kutoka nje ya nchi na malighafi mengineyo ya nafaka zilizoboreshwa ambazo hutumika kuunda chakula cha mifugo,” Katibu asema, akisisitiza i makini kuhusu suala hilo. Kenya huagiza kutoka nje karibu asilimia 80 ya malighafi kuunda malisho ya mifugo. Mtetezi aomba KWS ipewe ufadhili zaidi MTETEZI mashuhuri wa mazingira nchini, Jim Justus Nyamu ametoa wito kwa serikali kufadhili Shirika la Wanyamapori (KWS) ili kuliwezesha kutekeleza majukumu yake kikamilifu. Bw Nyamu, ambaye ndiye mwanzilishi na mkurugenzi wa Elephant Neighbor Centre nchini alilalamika kuwa shirika hilo haliwezi kutoa huduma hitajika kwa kuwa limekosa vifaa maalumu vya kufuatilia na kuhifadhi wanyamapori nchini, jambo linalosababisha vifo vya wanyamapori. Alisema kuwa ndovu ndio wanaoathiriwa zaidi kutokana na ukosefu wa vifaa hitajika. “Baadhi ya wahudumu katika ofisi za KWS hawana vifaa kama vile viatu. Hii inawahatarisha sana,” akasema Bw Nyamu. Alisema baadhi ya wanyamapori wanakufa kutokana na huduma duni zinazotolewa katika ofisi za KWS. Anasema gavana huyo alitumia njia za ulaghai kuidhinishwa 2017 alipodanganya kuwa alifuzu shahada ya Biashara katika Chuo Kikuu cha Kenyatta. Pia , mlalamishi anadai kuwa ni wazi kuwa shahada hiyo ni ya kughushi baada ya Tume ya Maadili na Kupambana na Ufisadi (EACC) na chuo hicho kuthibitisha kuwa Bw Samboja hakuwa mwanafunzi katika taasisi hiyo. Mnamo Juni, IEBC ilikuwa imemuidhinisha gavana huyo na kumpa nafasi ya kutetea kiti chake. Bw Samboja anatetea kiti hicho kupitia chama cha Jubilee. Mlalamishi anadai gavana huyo aliidhinishwa na IEBC baada ya kuwasilisha cheti cha digrii kutoka Chuo Kikuu cha Costa Rica. Lakini Bw Kiwoi alielekea mahakamani akidai vyeti vya Bw Samboja ni vya kutiliwa shaka. Hata hivyo, ombi lake kwa mahakama hiyo lilitupiliwa mbali kwa msingi kwamba, Bw Samboja aliipatia IEBC cheti halali cha digrii. Kufuatia uamuzi wa mahakama hiyo, Bw Kiwoi sasa amerudi mahakamani tena akilalamika kuwa mahakama hiyo ilifanya makosa kutupilia mbali ombi lake na huenda wakazi wa Taita Taveta wakachagua mtu asiyehitimu kwa kazi ya ugavana. Bangi yapatikana ikinawiri kwenye nyumba ya kifahari Eldoret POLISI mjini Eldoret wanamsaka mshukiwa wa dawa za kulevya kwa kukuza bangi ya thamani ya zaidi ya shilingi milioni moja nyumbani kwake mtaani Elgon-View. Naibu kamanda wa polisi wa kaunti ya Uasin Gishu Zacchaeus Ng’eno alisema mshukiwa alitoroka baada ya kupata habari kwamba, polisi waligundua alikuwa akikuza na kuuza dawa hizo kupitia mfumo wa Green House. Mchangiaji mada katika kituo cha Fox News adai wajawazito hawapigi kura nchini Kenya MCHANGIAJI mada kwenye runinga ya Fox News nchini Marekani ametoa kauli yenye utata akidai kuwa wanawake wajawazito nchini Kenya huwa hawaruhusiwi kupiga kura. Akizungumza katika ukumbi wa mahojiano kwenye stesheni hiyo kutoa hoja kuhusu haki za wanawake katika upigaji kura, Emily Compagno alieleza kuwa katika baadhi ya nchi duniani, wanawake hawana uhuru huo. “Kwa mfano nchini Kenya wanawake wajawazito hawaruhusiwi kutoka nje ya nyumba kwa hivyo hawawezi hata kupiga kura,” akadai. Hata hivyo, huu si ukweli kwani kulingana na Tume Huru ya Uchaguzi na Mipaka (IEBC) wanawake wajawazito huruhusiwa kupiga kura na hata wanapata afueni ya kutopiga foleni wakati wa kupiga kura. Huku akipuuzilia mbali kasumba kuwa kiongozi wa Roots Party, ni mradi wa serikali wa kutawanya kura za Naibu Rais, Bw Bichache alisisitiza kuwa Wakenya wamekuwa wakitamani mageuzi, jambo ambalo Bw Wajackoya amewaahidi kupitia manifesto yake. “Manifesto ya Ruto ni nukuu tu ya Ajenda Nne Kuu ambayo imekuwepo kwa miaka kadhaa. Wajackoya anawapa Wakenya matumaini mapya ya mageuzi yatakayofufua uchumi kama vile ufugaji wa nyoka, ukuzaji wa bangi ya kuuzwa katika mataifa ya kigeni na mengineyo. Wajackoya pia anavutia mahasla ambao wanalengwa na Dkt Ruto,” alieleza. Kuhusu kiti cha ugavana Nairobi, utafiti huo uliofanyika katika maeneobunge 17 na wadi 85 Kaunti hiyo unaonyesha kuwa Seneta Johnstone Sakaja anayewania kwa tiketi ya UDA ndiye maarufu zaidi kwa asilimia 39. Mshindani wake mkuu, Bw Polyarp Igathe anafuatia kwa asilimia 33 na Bi Agnes Kagure asilimia 0.4. DOMO: Msikizeni shangazi, ana neno! Ishu ilianzia pale alipoonekana kushangaa na taarifa kuwa matatu zinaruhusiwa kupitia kwenye Expressway. Kwa wakazi jiji la Nairobi, mtakuwa mnaelewa kabisa jinsi barabara hiyo ilivyo. Caroline Mutoko alianza kutrendi baada ya matatu moja kusababisha ajali kwenye kizuizi kimoja cha kuingia kwenye Expressway. Bibiye akatweet akionekana kushangazwa na matatu kuruhusiwa kutumia barabara hiyo ya Mchina ambayo tutalipia deni hadi wengi wetu wa kizazi cha sasa tufe. Sasa tweet yake ikawasha moto. Bwana KOT mkaamua kumkaanga shangazi yenu licha ya kuwa mafuta ya kupikia yamepanda bei, Aisee! hamkuogopa. Kwa siku mbili mfululizo, shangazi alikuwa akitrendi. Yaani hata taarifa za usajili wa Manchester United bado hazikutoboa kumng’oa kileleni. “Kwani hujui? Si kuna ile stori eti yeye ndiye yule demu aliyekutwa na Mutula”… Mutula Kilonzo alikuwa wakili maarufu aliyeaga dunia 2013. Baadhi ya uvumi ni kwamba mzee alikuwa kwenye mahusiano na Mutoko. Narudia tena ni uvumi, ukweli anaujua yeye Mutoko, na Muumba wake pamoja na mwendazake. Kifo chake kiliibua stori kibao tu na Mutoko kujipata kwenye stori hizo mimi sielewi. Lakini Wakenya walivyo, kwao lisemwalo lipo kama halipo basi subirini lipo njiani laja. Basi mlishaamua yeye ndiye mhusika wa viagra. Lakini kando na chambo zenu, hivi hamwoni kama shangazi yenu ana hoja kwenye anachokisema. Amesisitiza kuwa hangependa kuona matatu zikiruhusiwa kutumia Expressway kwa sababu madere wa matatu ni watovu wa nidhamu. Hilo nakubaliana naye kwa asilimia 200%. Wao kuruhusiwa kuendelea kutumia Expressway kutasababisha madhara makubwa sababu kule hamna jam. Kama kwenye jam ndio watukutu na wakorofi vile, itakuwaje kwenye barabara kama ile? Lakini pia shangazi yenu anasema, kama pia ni lazima matatu zitumie Expressway, basi zilazimishwe kuweka Speed Governor. Kwenye hili pia namuunga mkono. Ni kama vile anawapenda, anayajali maisha yenu. Kasema sisi ni watu tusio na nidhamu, hilo nalo kweli. Sisi ni watu wakorofi sana. Ingelikuwa Watanzania ingekuwa afadhali kidogo. Haya bwana pamoja na mimi kumuunga mkono shangazi yenu, sio kwamba namfagilia sana na sijui kwa nini. Ila napenda mtu anapokuwa mwingi wa hoja na mchache wa maneno. Sasa yeye kwa maneno, kama chiriku. Ila nitamlaumu vipi wakati kawa mtangazaji wa habari miaka yote hiyo?Jamani eeh! Msikizeni shangazi ana neno pale! Maelezo mapya yameibuka kuhusu kutekwa kwa mtoto huyo na baadaye kuuawa. Polisi wamegundua kwamba, mtoto Shantel alichukuliwa na mwanamke aliyesemekana kuwa wa rangi ya maji ya kunde Jumamosi mchana. Walioshuhudia tukio la kutekwa kwake walisema, Shantel alikuwa akicheza na watoto wenzake nje ya nyumba yao mjini Kitengela. Mwanamke alitokea na kutaka watoto hao wamweleze kama kulikuwa na chumba cha kupangisha. Uhuru asisimua umati huku akimwalika Raila kuhutubu baada Naibu Rais RAIS Uhuru Kenyatta, Jumanne alikiuka itifaki na kumwalika kinara wa ODM Raila Odinga baada ya Naibu Rais William Ruto kutoa hotuba yake wakati wa sherehe za Madaraka zilizofanyika jijini Kisumu. Kwa kawaida, Bw Odinga alifaa kuzungumza kabla ya Naibu Rais Ruto ambaye katika miaka ya hivi karibuni ameonekana mgeni serikalini. Dkt Ruto alikamilisha hotuba yake iliyokuwa fupi kisha akamwalika Rais Kenyatta kutoa hotuba yake rasmi. Alipoanza kuzungumza, Bw Odinga alimsifu Rais Kenyatta kwa kazi anayoendelea kufanya katika eneo la Nyanza. Bw Odinga pia alisifia matunda yaliyoletwa na handisheki. Kulingana na ratiba, jina la Bw Odinga halikuwa miongoni mwa wageni ambao wangehutubu. Jumatatu, Bw Odinga ndiye alipokea Rais Ndayishimiye katika Uwanja wa Kimataifa wa Ndege wa Kisumu (KIA) saa 4:15 asubuhi. Kulingana na utaratibu, Rais Ndayishimiye aliyeandamana na mkewe Angeline Ndayubaha, alifaa kupokelewa na Dkt Ruto au Waziri wa Mashauri ya Kigeni Raychelle Omamo. Naibu wa Rais ambaye ametengwa serikalini, hajakuwa akishirikishwa katika mapokezi ya wageni wa serikali. Rais wa Tanzania Samia Suluhu Hassan alipozuru Kenya mwezi ja alilakiwa na mawaziri Bi Omamo na waziri wa Michezo Amina Mohamed. MIAMBA wa soka nchini Ethiopia, Saint George FC wameungana na Wakenya kumtakia kipa Patrick Matasi na familia yake afueni ya haraka. Matasi, 33, alihusika katika ajali mbaya ya barabarani katika eneo la Kapsabet akisafiri pamoja na familia yake wakielekea mjini Nairobi kutoka nyumbani katika Kaunti ya Kakamega mnamo Jumanne jioni. Kupitia mtandao wake wa kijamii, Saint George, ambayo iliajiri Matasi kwa kandarasi ya miaka mitatu mnamo Oktoba 18, 2018, ilisema, “Tumpokea habari kuwa Patrick Matasi, ambaye ni kipa wa Saint George, amepata ajali akiwa na familia yake. Tunamtakia afueni ya haraka.” Habari zinasema kuwa gari ndogo alimokuwa akisafiria kipa huyo wa zamani wa AFC Leopards, Posta Rangers na Tusker pamoja na mke wake na mtoto wao wa kiume, lilipoteza mwelekeo katika eneo la Lessos na kubingiria mara kadhaa. Wasamaria wema walifika katika eneo la ajali na kuwasaidia kuwafikisha katika hospitali ya Kapsabet. Habari za mwanzo zinasema wote walijeruhiwa. Matasi, ambaye aliwahi kuwa kipa nambari moja wa Kenya, alilalamika kuwa na maumivu kifuani. Taarifa hizo zinaongeza kuwa hawamo hatarini. Gari lao la aina ya Vitz liliharibika vibaya. Kandarasi ya Matasi na Saint George imeratibiwa kukamilika mwisho wa mwezi huu wa Juni. Klabu nchini Kenya na Tanzania zinasemekana zikoa tayari kutafuta huduma zake. Mbunge aitaka serikali ijenge shule zilizozama MBUNGE wa Baringo Kusini Charles Kamuren ameitaka serikali itoe pesa za ujenzi wa shule sita mpya ambazo zilisombwa na maji ya mafuriko mwaka 2020. Shule hizo zilisombwa baada ya Mto Baringo kuvunja kingo zake na sasa zitajengwa upya katika ardhi nyingine ambayo ishatolewa na jamii ya eneo hilo kwa hiari. Kando na shule, vituo vya kiafya, masoko, makanisa na makazi ya zaidi ya watu 10,000 pia yalisombwa na maji. Zaidi ya shule 15 ziliathiriwa na mafuriko hayo na sasa wanafunzi kutoka shule hizo wamejiunga na wenzao kutoka shule jirani. Kati ya shule za upili zilizosombwa ni Salabani, Ng’ambo Girls’ na shule ya mseto ya Lake Baringo. Shule za msingi za Ng’ambo, Sintaan, Leswa, Lorok,Loruk, Loropil, Noosukro, Kiserian, Loruk,Ilng’arua, Ng’enyin, Sokotei na Salabani pia zilisombwa na maji hayo ya mafuriko. Shule hizo zilifaa kujengwa upya na serikali lakini hadi sasa bado hilo halijafanyika huku Bw Kamuren akisema kwamba shughuli za masomo zinaendelea kutatizika. “Naomba serikali itoe fedha kwa ujenzi upya wa shule zilizosombwa na maji ya mafuriko. Kwa sasa wanafunzi wanasomea mazingira magumu na hali itakuwa mbaya zaidi wakati wanafunzi wa kidato cha kwanza wataripoti shuleni,” akasema Bw Kamuren. Kwa mujibu wa mwanasiasa huyo serikali iliahidi kutoa Sh10 milioni kwa ujenzi wa shule za upili na Sh5 milioni kwa ujenzi wa shule za msingi. “Bado hatujapata fedha zozote kutoka kwa serikali mwaka moja baada ya ahadi hiyo kutolewa. Tumetumia pesa kidogo kutoka kwa Hazina ya Maeneobunge (NG-CDF) kujenga madarasa machache. Wanafunzi wetu hawawezi kuendelea kusomea chini ya miti,” akaongeza Bw Kamuren. Taifa Leo ilibaini kwamba vyandarua ambavyo vilikuwa vimetolewa na Shirika la Msalaba Mwekundu sasa vimeraruka na havisaidii sana kuwakinga dhidi ya mvua na jua kali. Kamishina wa Kaunti ya Baringo Henry Wafula alithibitisha kwamba pesa za kujenga upya shule hizo zinatolewa hivi karibuni. “Serikali bado ilikuwa kutathmini hali na kukadiria gharama ya ujenzi. Pesa hizo zitatolewa hivi karibuni ila kwa sasa wanafunzi wanaweza kuendelea kusomea katika shule jirani,” akasema Bw Wafula. Adai kwamba mama yake alimwambia kwamba akiwaroga atakuwa amemiliki boma hilo na hangepatwa na mikosi ya aina yoyote katika ndoa yake. Saa kumi na moja, alitafutiwa nauli, akaamriwa kutokanyaga huko tena. Wazee watakasa madhabahu ya Agikuyu ZAIDI ya wazee 2,000 jana walikongamana katika madhabahu ya Mukurwe wa Nyagathanga, Kaunti ya Murang’a, kuitakasa baada ya kutumika mwezi uliopita kumtawaza Spika Justin Muturi kama msemaji wa ukanda wa Mlima Kenya. Kulingana na mwenyekiti wa Baraza la Wazee la Jamii ya Agikuyu (KCE), Bw Wachira Kiago, wazee walioshiriki kwenye hafla hiyo walitoka katika kaunti za Lamu, Nyeri, Kirinyaga, Embu, Meru, Nakuru, Laikipia, Tharaka Nithi na Meru. Wazee hao walipewa hifadhi na Gavana wa Murang’a, Mwangi wa Iria. Hata hivyo, ni wazee 30 pekee waliohusika katika utoaji wa matambiko maalum. Hafla hiyo ilianza mwendo wa saa kumi na nusu alfajiri. Bw Kiago alisema kuwa lengo kuu la utakasaji huo linafuatia kutawazwa kwa Bw Muturi katika eneo ambalo hutumika kuendesha maombi na masuala ya kitamaduni ya jamii. Alfasiri kutawazwa kwa Bw Muturi, ambaye ndiye Spika wa Bunge la Kitaifa kama shughuli ya kisiasa ambayo kamwe hailingani na taratibu zinazofaa kuandaliwa katika eneo hilo. Eneo hilo linaaminika kuwa asili ya jamii ya Agikuyu. Shughuli ya utakasaji ilihusisha kuchinjwa kwa mbuzi kadhaa, utengenezaji wa pombe ya kitamaduni aina ya ‘Muratina’ na kusafisha madhabahu hayo kwa matumbo ya mbuzi hao. Hata hivyo, Mzee Kung’u Muigai, aliyeongoza shughuli za kumtawaza Bw Muturi, alipuuzilia mbali hafla hiyo, akisema eneo hilo si mahali pa kuendeshea maombi. “Eneo hilo ndilo chimbuko la wazazi wetu. Hakuna kosa lolote kwa watoto kuwapeleka marafiki wao nyumbani kwa wazazi wao. Tulienda nyumbani kujadili masuala ya kitamaduni wala si ya kisiasa. Hatukumfanya Bw Muturi kuwa kiongozi wa kisiasa, bali tulimfanya kiongozi wetu kutusaidia kuwafikia wenzetu katika eneo la Mlima Kenya Mashariki,” akasema Mzee Muigai, kwenye mahojiano na Taifa Leo. Hazina ya NG-CDF kufadhili elimu ya wanafunzi vyuoni WANAFUNZI wa vyuo kutoka Thika wamehimizwa kujikusanya katika makunddi ili wanufaike na fedha za hazina ya kitaifa ya ustawi wa maeneobunge (NG- CDF). Walishauriwa kuwa wabunifu katika kozi wanazofanya ili watakapokamilisha masomo waanze kujitegemea kwa kujiajiri. Mbunge wa Thika, Bw Patrick ‘Jungle’ Wainaina, alisema Jumamosi mjini Thika kwamba, tayari Sh4.5 milioni zimetengwa ili kutolewa kwa wanafunzi ambao tayari wako na makundi, kwa lengo la kujiendeleza katika kazi tofauti. Aliwashauri wanafunzi wanaokamilisha masomo vyuoni kuwa na maono ili wawe waajiri baada ya kujiimarisha kwenye biashara zao. Aliyasema hayo mnamo Jumamosi mjini Thika katika hafla ya wanafunzi ya maonyesho ya bidhaa tofauti wanazotengeneza na kuzitumia wakiwa vyuoni. Zaidi ya vyuo 15 vilishiriki kwenye hafla hiyo iliyofana sana. Baadhi ya vyuo vilivyohudhuria hafla hiyo ni Mount Kenya, Zetech, Cascades, Kenya Institute of Management ( KIM), na Kenya Business and Counseling miongoni mwa vingine. Baadhi ya kozi zinazoendeshwa kwenye vyuo hivyo ni uokaji wa keki, ushonaji wa nguo, ususi, ujenzi, masomo ya umeme, na mengine mengi. Wanafunzi wengi waliridhika na mawaidha waliyopokea kutoka kwa washika dau wote waliohudhuria hafla hiyo wakisema watajiunga kwa vikundi ili wanufaike na fedha za maendeleo za NG- CDF. Muungano wa kaunti umekufa MUUNGANO wa kiuchumi wa kaunti za Kaskazini mwa Bonde la Ufa (NOREB), uliopigiwa upatu kubadilisha chumi za eneo hilo, sasa unaelekea kufa. Licha ya kwamba ulibuniwa kuvutia wawekezaji wa kimataifa na wa humu nchini ili kuinua kilimo, muungano huo sasa haupo hai na hata sekretariati yake haitekelezi jukumu lolote. Imebainika kwamba kaunti saba zilizotia saini mkataba wa kuingia kwenye muungano huo tayari zimejiondoa na kuacha tu Uasin Gishu. Kaunti hizo ni Samburu, Baringo, Turkana, Nandi, Pokot Magharibi, Trans-Nzoia na Elgeyo-Marakwet.Gavana wa Nandi, Stephen Sang’, alikiri kwamba Noreb inakabiliwa na changamoto za kufaulisha baadhi ya miradi iliyokumbatia mwanzoni kutokana na ukosefu wa kifedha. Bw Sang hata hivyo, alikanusha vikali kwamba kaunti yake imejiondoa Noreb kutokana na hali kwamba pia ipo katika muungano wa kiuchumi wa kaunti za Ziwa Viktoria (LREB). Mzozo kuhusu mpango wa kukabidhi Mumias Sugar usimamizi mpya MPANGO wa kukabidhi msimamizi mpya wa kiwanda cha sukari cha Mumias kinachozongwa na matatizo ya kifedha, umeibua mgawanyiko tena kati ya wanasiasa kutoke eneo la Magharibi. Kampuni ya Devki wiki jana ilijiondoa katika mpango wa kuchukua usimamizi wa kiwanda hicho kutokana na pingamizi za wanasiasa hasa Seneta wa Kaunti ya Kakamega Cleophas Malala. Ingawa wengi wa wanasiasa wamekuwa kimya kuhusu hatima ya kiwanda hicho kwa zaidi ya mwaka mmoja na nusu, mpango wa kukabidhi Devki usimamizi huo, umeibua cheche kali kati ya wabunge wa vyama vya ODM, ANC na Jubilee. Kutokana na hilo, mbunge wa Lugari, Bw Ayub Savula jana alisema amefaulu kuwafikia wanasiasa wote na wanapanga kuandaa mkutano na Waziri wa Kilimo, Bw Peter Munya na Afisa Mkuu Mtendaji wa benki ya KCB ambayo ni mrasimu, Joshua Oigara wiki hii kujadiliana kuhusu suala hilo la usimamizi mpya wa kiwanda hicho. Gavana wa Kakamega, Wycliffe Oparanya naye ametofautiana na msimamo wa Bw Malala, akisema KCB ina haki ya kukabidhi msimamizi mpya kiwanda hicho ili kuendeleza juhudi za kukifufua. Hoteli iliyovamiwa na magaidi yauzwa MMILIKI wa Hoteli ya Paradise Beach ambayo ilishambuliwa kwa bomu na magaidi wanaohusishwa na Al Qaeda mwaka wa 2002, ameamua kuiuza kutokana na hasara. Stakabadhi zilizoonwa na Taifa Leo zinaonyesha kuwa hoteli hiyo iliyokuwa ya kifahari inauzwa kwa Sh800 milioni baada ya kupoteza biashara kwa miaka 21 kutokana na uvamizi huo.Hoteli hiyo imejengwa katika ardhi ya ekari 20 eneo la Kikambala, Kaunti ya Kilifi, mita 100 kutoka Bahari ya Hindi. Hoteli hiyo yenye vitanda 340 ilianza kupata hasara baada ya shambulio la kigaidi lililosababisha vifo vya zaidi ya watu 13.Katika mahojiano ya awali na Taifa Leo, msamimzi wa hoteli hiyo, Bw Yehuda Sulami alisema hoteli hiyo ilianza kupoteza biashara baada ya kuvamiwa na magaidi. Bw Sulami ambaye pia ni mwenyekiti wa kampuni ya Simba Group Kenya alisema bomu hilo lilivuruga biashara katika hoteli hiyo ambayo ilitegemea watalii kutoka Israeli, Ujerumani, Ufaransa, Italia na nchi nyingine za Ulaya.’Jitihada za kufufua hoteli hii hazijazaa matunda. Hatuna budi ila tumelazimika kuiuza,’ alisema. Kwa miaka mingi, usimamizi wa hoteli hiyo umejaribu kufufua biashara hiyo kwa kushawishi watalii wa ndani lakini juhudi hizo hazijafaulu.Kulingana na Bw Sulami, Wazungu waliacha kumiminika katika hoteli hiyo kwa kuhofia kulengwa na magaidi. Shambulio hilo la kigaidi lilisababisha ndege za kukodisha kutoka Uropa, ambazo zilikuwa zikileta hadi wageni 270 kwa kila ndege, kupunguza kabla ya kusimamisha huduma huku hoteli hiyo ikibaki ikihangaika kutafuta watalii wa ndani.Katika jaribio la kurudisha umaridadi wake, zaidi ya Sh300m zimetumika kuikarabati hoteli hiyo lakini kwa sababu ya ukosefu wa wateja, imebaki mahame. Hoteli hii ni moja ya hoteli katika eneo la Pwani ambazo zimeteseka kwa sababu ya vitisho vya ugaidi.Wakati hoteli nyingine zimenusurika vitisho na zinajitahidi kubaki katika biashara, hoteli hii inayomilikiwa na raia huyo wa Israeli imeamua kujiondoa kwenye soko la utalii la Kenya. Shambulio hilo la kigaidi la Al Qaeda la Novemba 28, 2002 lilitokea wakati mshambuliaji wa kujitoa mhanga alipolipua hoteli hiyo na kuwaua Wakenya na wageni wakiwemo raia wa Israeli. Tanzania kuanza zoezi la utoaji chanjo dhidi ya gonjwa la corona TANZANIA inajiandaa kuanza shughuli ya utoaji chanjo ya Covid-19 baada ya jopo la wataalamu kuwasilisha ripoti inayotoa mwongozo wa jinsi zoezi hilo litaendeshwa. Kabla ya kifo cha aliyekuwa Rais John Pombe Magufuli, Tanzania ilikataa kuagiza aina zozote za chanjo ya ugonjwa huo ikitilia shaka usalama wazo.Lakini mnamo Aprili Rais Samia Suluhu Hassan alibuni kamati ya wataalamu kuchunguza hali ya janga la Covid-19 nchini humo na kutoa mwelekeo kuhusu namna ya kukabiliana nalo. Miongoni mwa mapendekezo mengine, kamati hiyo iliyoongozwa na Profesa Said Aboud ilipendekeza kwa serikali ilitoa nafasi kwa watu kupewa chanjo kwa hiari na serikali irejelee mtindo wa kutoa takwimu kuhusu idadi ya maambukizi kila siku. Mnamo Jumamosi, jopo hilo liliwasilisha ripoti nyingine inayoelezea jinsi Tanzania inaweza kupata rasilimali za kutumia katika mpango wa kudhibiti msambao wa Covid-19. Vile vile, ripoti hiyo iliwasilishwa kwa Rais Suluhu, ilisheheni mkakati wa utoaji chanjo. “Kamati hiyo ilishauri kwa fedha zitafutwa kimataifa na kutoka kwa sekta ya kibinafsi ili kufadhili mpango wa ununuzi vifaa, utoaji mafunzo na ununuzi wa chanjo,” akasema msemaji wa Afisi ya Rais Gerson Msigwa. Hayo yalijiri siku moja baada ya Rais wa Zanzibar Hussein Mwinyi kumwambia mwakilishi wa Shirika la Afya Ulimwenguni (WHO) nchini Tanzania Dkt Tigest Ketsela Mengistu kwamba kisiwa hicho kiko tayari kupokea chanjo ya Covid-19 na misaada mingine ya kupambana na janga hilo. Tanzania kuanza zoezi la utoaji chanjo dhidi ya gonjwa la corona TANZANIA inajiandaa kuanza shughuli ya utoaji chanjo ya Covid-19 baada ya jopo la wataalamu kuwasilisha ripoti inayotoa mwongozo wa jinsi zoezi hilo litaendeshwa. Kabla ya kifo cha aliyekuwa Rais John Pombe Magufuli, Tanzania ilikataa kuagiza aina zozote za chanjo ya ugonjwa huo ikitilia shaka usalama wazo.Lakini mnamo Aprili Rais Samia Suluhu Hassan alibuni kamati ya wataalamu kuchunguza hali ya janga la Covid-19 nchini humo na kutoa mwelekeo kuhusu namna ya kukabiliana nalo. Miongoni mwa mapendekezo mengine, kamati hiyo iliyoongozwa na Profesa Said Aboud ilipendekeza kwa serikali ilitoa nafasi kwa watu kupewa chanjo kwa hiari na serikali irejelee mtindo wa kutoa takwimu kuhusu idadi ya maambukizi kila siku. Mnamo Jumamosi, jopo hilo liliwasilisha ripoti nyingine inayoelezea jinsi Tanzania inaweza kupata rasilimali za kutumia katika mpango wa kudhibiti msambao wa Covid-19. Vile vile, ripoti hiyo iliwasilishwa kwa Rais Suluhu, ilisheheni mkakati wa utoaji chanjo. “Kamati hiyo ilishauri kwa fedha zitafutwa kimataifa na kutoka kwa sekta ya kibinafsi ili kufadhili mpango wa ununuzi vifaa, utoaji mafunzo na ununuzi wa chanjo,” akasema msemaji wa Afisi ya Rais Gerson Msigwa. Hayo yalijiri siku moja baada ya Rais wa Zanzibar Hussein Mwinyi kumwambia mwakilishi wa Shirika la Afya Ulimwenguni (WHO) nchini Tanzania Dkt Tigest Ketsela Mengistu kwamba kisiwa hicho kiko tayari kupokea chanjo ya Covid-19 na misaada mingine ya kupambana na janga hilo. Pwani wasema hawana cha kusherehekea Madaraka Dei VIONGOZI na wakazi wa eneo la Pwani wamelalamikia ukosefu wa mafanikio makubwa eneo hilo, Kenya inapoadhimisha miaka 58 ya uhuru wa kujitawala. Katika mahojiano na Taifa Leo, walitaja changamoto kama vile uskwota, ukosefu wa ajira na umaskini kuwa miongoni mwa masuala ambayo yanawaletea wengi machozi kila kukicha, huku mabwenyenye wachache wakijaza pesa mifukoni. Licha ya mabilioni ya pesa kutengewa miradi mikubwa mikubwa, wakazi katika baadhi ya maeneo ya Pwani hutatizika kwa ukosefu wa miundomsingi muhimu kwa maisha ya kila siku kama vile usambazaji maji ya mifereji na mabomba ya kutosha ya kusafirisha majitaka. Mkurugenzi Mkuu wa shirika la kutetea haki za binadamu la Haki Africa, Hussein Khalid, anasema Wapwani wana machache ya kujivunia kwa vile matatizo yanayokumba umma hayajatatuliwa kwa kiwango cha kuridhisha, licha ya kuwa wengi walitarajia ugatuzi ungeleta mabadiliko. “Pwani iko nyuma ikilinganishwa na maeneo mengine nchini. Wapwani hawana lolote la kusherehekea. Ufisadi, ukabila katika ajira na umasikini ni mambo ambayo yameharibu hali zaidi,” asema Bw Khalid. Katika miaka ya hivi majuzi, serikali kuu na za kaunti zilionekana zikijaribu kutatua matatizo hayo ambayo yamekuwepo tangu jadi. AJIRA KUHAMISHIWA BARA Hayo yameshuhudiwa kupitia kwa utoaji hatimiliki za ardhi kwa wakazi ambao walikuwa maskwota kwa miaka mingi, na upanuzi wa miundomsingi na rasilimali muhimu kama vile barabara na bandari. Licha ya haya, kumekuwepo malalamishi kwamba wenyeji wa Pwani bado hubaguliwa katika uajiri hasa katika mashirika ya serikali, huku ujenzi wa miundomsingi kama vile reli ya SGR ukilaumiwa kwa kuhamisha nafasi za kazi kutoka bandari ya Mombasa hadi maeneo ya bara. Naibu Mwenyekiti wa Baraza la Wazee wa Lamu, Mohamed Mbwana, asema watajivunia kuadhimisha au kusherehekea kikamilifu Madaraka Dei ya nchi hii siku ambapo Wapwani watazika uskwota katika kaburi la sahau. “Nakumbuka punde alipoingia madarakani mwaka wa 2013, Rais Kenyatta alizuru Pwani ambapo alitoa zaidi ya hatimiliki za ardhi 60,000. Amekuwa akijitahidi kutoa hatimiliki karibu kila mwaka. Licha ya hayo yote, tatizo la ukosefu wa ardhi na hatimiliki kwetu sisi Wapwani bado lipo,” asema Bw Mbwana. Bw Mohamed Athman, ambaye ni Mwenyekiti wa Shirika la Kutetea Haki za Kijamii la Save Lamu, asema inasikitisha jinsi maelfu ya maskwota wa ghasia za majambazi wa Shifta wa mwaka 1963 katika Kaunti ya Lamu hadi sasa hawajapata makao. Naye mwenyekiti wa bodi ya shirika la kutafiti masuala ya ardhi la Land Development and Governance Institute, Ibrahim Mwathane, aeleza kuwa suala la ardhi Pwani ni kubwa mno na haliwezi kutatuliwa haraka. Kulingana na Bw Mwathane, changamoto kuhusu umiliki wa ardhi ni tatizo la kihistoria katika ukanda huo kwa hivyo litahitaji miaka mingi kabla wananchi washuhudie afueni hata kama serikali imeeka mikakati. Suala la ajira pia limekuwa donda dugu Pwani kwa miaka mingi. Kiongozi wa vijana eneo la Lamu, Michael Kanja anasisitizia haja ya serikali kutatua zogo la ukosefu wa ajira ili kuwaepusha vijana kujiingiza kwenye janga la mihadarati. Anasema miaka 58 ya uhuru imekuwa ya mateso kwa vijana wengi Pwani, ambapo wengi wamelazimika kuishi kwa umaskini ilhali wengine wakipotelea kwenye uraibu wa dawa za kulevya, wizi na ugaidi kwa kukosa ajira. “Vijana wa Pwani tuna mambo kidogo sana ya kujivunia. Mengi ni machozi tu. Ajira bado ni changamoto. Mihadarati pia inaendelea kutusonga na kutumaliza. Viongozi wetu watutetee ili nasi tujivunie uhuru wa nchi yetu miaka ijayo,” asema Bw Kanja. Hata hivyo, Diwani wa Wadi ya Hongwe katika Kaunti ya Lamu, James Komu asema kuwa licha ya matatizo ambayo yangali yapo, wananchi pia wanafaa kutambua hatua za kimaendeleo ambazo Kenya imepiga Pwani. Bw Komu asema kwa mara ya kwanza tangu uhuru wa Kenya kupatikana, Lamu inaadhimisha Madaraka Dei ikiwa na barabara kuu ya kisasa ya lami ya kilomita 114 ya Lamu – Witu – Garsen. umekuwa ukiendelea eneo hilo tangu Machi, 2017. Bw Komu pia alitaja bandari ya Sh 310 bilioni ya Lamu kuwa hatua kubwa ambayo wakazi wa Lamu na Pwani kwa jumla wanajivunia. “Kwa upande wangu, Madaraka Dei ya mwaka huu 2021 ni ya kipekee na yanayofaa tujivunie kama wakazi wa Lamu. Tumejionea maendeleo, ikiwemo barabara na bandari ya Lamu vikikamilika,” akasema Bw Komu. Naye Mwenyekiti wa Shirika la Sauti ya Wanawake Lamu, Raya Famau, alisisitiza haja ya jinsia ya kike eneo la Pwani kupiganiwa kielimu na pia kinyadhifa mbalimbali serikalini ili nao pia wajivunie uhuru na maendeleo ya Kenya. Pwani wasema hawana cha kusherehekea Madaraka Dei VIONGOZI na wakazi wa eneo la Pwani wamelalamikia ukosefu wa mafanikio makubwa eneo hilo, Kenya inapoadhimisha miaka 58 ya uhuru wa kujitawala. Katika mahojiano na Taifa Leo, walitaja changamoto kama vile uskwota, ukosefu wa ajira na umaskini kuwa miongoni mwa masuala ambayo yanawaletea wengi machozi kila kukicha, huku mabwenyenye wachache wakijaza pesa mifukoni. Licha ya mabilioni ya pesa kutengewa miradi mikubwa mikubwa, wakazi katika baadhi ya maeneo ya Pwani hutatizika kwa ukosefu wa miundomsingi muhimu kwa maisha ya kila siku kama vile usambazaji maji ya mifereji na mabomba ya kutosha ya kusafirisha majitaka. Mkurugenzi Mkuu wa shirika la kutetea haki za binadamu la Haki Africa, Hussein Khalid, anasema Wapwani wana machache ya kujivunia kwa vile matatizo yanayokumba umma hayajatatuliwa kwa kiwango cha kuridhisha, licha ya kuwa wengi walitarajia ugatuzi ungeleta mabadiliko. “Pwani iko nyuma ikilinganishwa na maeneo mengine nchini. Wapwani hawana lolote la kusherehekea. Ufisadi, ukabila katika ajira na umasikini ni mambo ambayo yameharibu hali zaidi,” asema Bw Khalid. Katika miaka ya hivi majuzi, serikali kuu na za kaunti zilionekana zikijaribu kutatua matatizo hayo ambayo yamekuwepo tangu jadi. AJIRA KUHAMISHIWA BARA Hayo yameshuhudiwa kupitia kwa utoaji hatimiliki za ardhi kwa wakazi ambao walikuwa maskwota kwa miaka mingi, na upanuzi wa miundomsingi na rasilimali muhimu kama vile barabara na bandari. Licha ya haya, kumekuwepo malalamishi kwamba wenyeji wa Pwani bado hubaguliwa katika uajiri hasa katika mashirika ya serikali, huku ujenzi wa miundomsingi kama vile reli ya SGR ukilaumiwa kwa kuhamisha nafasi za kazi kutoka bandari ya Mombasa hadi maeneo ya bara. Naibu Mwenyekiti wa Baraza la Wazee wa Lamu, Mohamed Mbwana, asema watajivunia kuadhimisha au kusherehekea kikamilifu Madaraka Dei ya nchi hii siku ambapo Wapwani watazika uskwota katika kaburi la sahau. “Nakumbuka punde alipoingia madarakani mwaka wa 2013, Rais Kenyatta alizuru Pwani ambapo alitoa zaidi ya hatimiliki za ardhi 60,000. Amekuwa akijitahidi kutoa hatimiliki karibu kila mwaka. Licha ya hayo yote, tatizo la ukosefu wa ardhi na hatimiliki kwetu sisi Wapwani bado lipo,” asema Bw Mbwana. Bw Mohamed Athman, ambaye ni Mwenyekiti wa Shirika la Kutetea Haki za Kijamii la Save Lamu, asema inasikitisha jinsi maelfu ya maskwota wa ghasia za majambazi wa Shifta wa mwaka 1963 katika Kaunti ya Lamu hadi sasa hawajapata makao. Naye mwenyekiti wa bodi ya shirika la kutafiti masuala ya ardhi la Land Development and Governance Institute, Ibrahim Mwathane, aeleza kuwa suala la ardhi Pwani ni kubwa mno na haliwezi kutatuliwa haraka. Kulingana na Bw Mwathane, changamoto kuhusu umiliki wa ardhi ni tatizo la kihistoria katika ukanda huo kwa hivyo litahitaji miaka mingi kabla wananchi washuhudie afueni hata kama serikali imeeka mikakati. Suala la ajira pia limekuwa donda dugu Pwani kwa miaka mingi. Kiongozi wa vijana eneo la Lamu, Michael Kanja anasisitizia haja ya serikali kutatua zogo la ukosefu wa ajira ili kuwaepusha vijana kujiingiza kwenye janga la mihadarati. Anasema miaka 58 ya uhuru imekuwa ya mateso kwa vijana wengi Pwani, ambapo wengi wamelazimika kuishi kwa umaskini ilhali wengine wakipotelea kwenye uraibu wa dawa za kulevya, wizi na ugaidi kwa kukosa ajira. “Vijana wa Pwani tuna mambo kidogo sana ya kujivunia. Mengi ni machozi tu. Ajira bado ni changamoto. Mihadarati pia inaendelea kutusonga na kutumaliza. Viongozi wetu watutetee ili nasi tujivunie uhuru wa nchi yetu miaka ijayo,” asema Bw Kanja. Hata hivyo, Diwani wa Wadi ya Hongwe katika Kaunti ya Lamu, James Komu asema kuwa licha ya matatizo ambayo yangali yapo, wananchi pia wanafaa kutambua hatua za kimaendeleo ambazo Kenya imepiga Pwani. Bw Komu asema kwa mara ya kwanza tangu uhuru wa Kenya kupatikana, Lamu inaadhimisha Madaraka Dei ikiwa na barabara kuu ya kisasa ya lami ya kilomita 114 ya Lamu – Witu – Garsen. umekuwa ukiendelea eneo hilo tangu Machi, 2017. Bw Komu pia alitaja bandari ya Sh 310 bilioni ya Lamu kuwa hatua kubwa ambayo wakazi wa Lamu na Pwani kwa jumla wanajivunia. “Kwa upande wangu, Madaraka Dei ya mwaka huu 2021 ni ya kipekee na yanayofaa tujivunie kama wakazi wa Lamu. Tumejionea maendeleo, ikiwemo barabara na bandari ya Lamu vikikamilika,” akasema Bw Komu. Naye Mwenyekiti wa Shirika la Sauti ya Wanawake Lamu, Raya Famau, alisisitiza haja ya jinsia ya kike eneo la Pwani kupiganiwa kielimu na pia kinyadhifa mbalimbali serikalini ili nao pia wajivunie uhuru na maendeleo ya Kenya. KIONGOZI wa ODM Raila Odinga amependekeza kwamba uzinduzi wa miradi ya kazi mashambani ni njia muhimu ya kuokoa walioathirika na janga la Covid-19. Raila ametoa wito huo wakati akihutubu katika hafla ya maadhimisho ya Madaraka Dei jijini Kisumu, Jumanne. “Kenya kwa sasa ina shida. Tunahitaji mpango kukwamua Wakenya hasa walioathirika zaidi na corona. Miradi ya kazi maeneo ya mashambani izinduliwe, sawa ni ile ya Kazi Mtaani,” akasema kiongozi huyo wa ODM. Hafla hiyo ya maadhimisho ya miaka 58 tangu Kenya ipate uhuru wa kujitawala, na iliyoongozwa na Rais Uhuru Kenyatta, imekuwa jukwaa la kipekee ambapo Raila amesimulia jinsi alivyougua na kupambana na ugonjwa wa Covid-19. Vita vya Uhuru na mahakama vingalipo RAIS Uhuru Kenyatta ameendeleza mashambulizi yake kwa idara ya mahakama, kufuatia uamuzi wa korti kuharamisha Ripoti ya Mpango wa Maridhiano (BBI). Mei, mahakama kuu iliharamisha mswada huo wa marekebisho ya Katiba 2020, ikiutaja kama “mpango haramu kukarabati Katiba na ambao haukufuata sheria”. BBI iliasisiwa na Rais Kenyatta na kiongozi wa ODM, Bw Raila Odinga, baada ya viongozi hao kutangaza kuzika tofauti zao za kisiasa mnamo Machi 2020, kupitia Handisheki. Katika hafla ya maadhimisho ya Madaraka Dei 2021, Jumanne, Kisumu, Rais Kenyatta aliendeleza mashambulizi yake kwa idara ya mahakama kutokana na uamuzi wa kuharamisha mswada huo. “Mahakama ilipaswa kujiuliza manufaa kwa mwananchi yatakayojiri kupitia BBI, ambao ni mswada wenye maoni ya Wakenya. Inapaswa kuheshimu sauti ya wananchi,” kiongozi wa nchi akaelezea, akifufua makovu ya 2017, mahakama ya juu zaidi ilipofutilia mbali ushindi wake. Aidha, baada ya ushindi wa Rais Kenyatta na naibu wake, Dkt William Ruto, 2017 kuharamishwa na uchaguzi mpya wa kiti cha urais kuandaliwa, aliapa kutathmini utendakazi wa idara ya mahakama, kilele kikiwa kupunguza mgao wa fedha kwa idara hiyo. AFYA: MKU yazindua kituo cha wahadhiri, wanafunzi kufanyia mazoezi CHUO Kikuu cha Mount Kenya (MKU) kimezindua kituo cha kisasa cha kufanyia mazoezi kwa wanafunzi na wahadhiri. Mwanzilishi wa chuo hicho Prof Simon Gicharu, alisema hiyo ni hatua kubwa ambayo chuo hicho imepiga na itanufaisha watu wengi kiafya. “Tunaelewa vyema ya kwamba mtu anayezingatia mazoezi huwa na afya njema huku akiepukana pia na maradhi tofauti mwilini,” alisema Prof Gicharu. Alisema kukiwa na watu wengi wenye afya njema hata bima ya afya itapungua kwa kuwa idadi ya watu wengi ambao watakuwa timamu kiafya na kimwili. Alieleza hii ni hatua mojawapo ya maendeleo makubwa ya kujivunia ambayo chuo hicho kimefanya kwa kuzingatia afya ya wanafunzi, wahadhiri na hata wafanyakazi wote walioko huko. “Chuo chetu kimepata sifa tele kwa kuzingatia maswala ya spoti kwa sababu wanafunzi wengi wanashiriki katika michezo tofauti ikiwemo soka, karate, vikapu, na voliboli miongoni mwa mingine. Alisema anampongeza Dkt Peter Kirira ambaye ndiye alitoa pendekezo la kituo hicho kujengwa ili kunufaisha wanafunzi na wahadhiri kwa mazoezi yao ya kila mara. “Kulingana na utafiti, mwili huwa katika hali nzuri hasa ukizoeshwa mazoezi ya muda wa saa tatu mara tatu kwa wiki moja. Ni bora kufanya hivyo kuepuka maradhi mengi yanayochipuka kila mara,” alisema Prof Gicharu. Alisema MKU pia inazidi kuendeleza masomo ya uandishi na uanahabari kupitia kituo cha TV-47 na Royal FM Radio ya Rwanda. Alisema chuo hicho pia kinajivunia kuwa na wanafunzi wawili waliopokea ufadhili kutokana na ubunifu wao wa kikazi. Bw Christopher Mwanza Arunga alipokea ufadhili wa Sh3.6 milioni kwa kubuni mtambo wa kuunda chakula cha mifugo Kaunti ya kakamega. Naye Sylvia Wanjiku alipokea ufadhili wa laki tisa – Sh900,000 baada ya kubobea kwa utengenezaji wa chokoleti. Aliwapa changamoto wanafunzi wa chuo hicho wawe mstari wa mbele kuwa wabunifu ili nao waweze kupokea msaada huo wa ufadhili. Majumba 2,000 ya kisasa kujengwa Gatanga na Juja KAMPUNI ya Kamuthi Housing Co-operative Society, kwa ushirikiano na kampuni ya ujenzi ya Fourteen Trees pamoja na benki ya Co-operative, inakusudia kuwekeza kwa mradi wa ujenzi wa majumba ya watu kumiliki. “Tayari tumepata wateja wengi ambao wamejitolea kuwa wamiliki wa nyumba hizi zitakapokamilika. Hiyo ni hatua nzuri kwa wale wanaoelewa umuhimu wa kuwa na nyumba zao kibinafsi,” akisema mkurugenzi hiyo. Alisema uwekezaji wa kumiliki nyumba za kibinafsi umechukua mwelekeo mpya kwani watu wengi wakati huu wamekuja kuelewa umuhimu wa kumiliki nyumba zao. Mashamba bado donda sugu Kenya kwa miaka 58 ya uhuru MIAKA 58 baada ya Kenya kupata uhuru wa kujitawala, umiliki wa mashamba umekuwa tatizo kubwa katika maisha ya kisiasa, uchumi na kijamii kwa Wakenya. Kulingana na wasomi, viongozi waliochukua madaraka kutoka kwa wakoloni ndio waliweka msingi wa matatizo ya muda mrefu kuhusu mashamba. Kulingana na Prof Philip Onguny na Taylor Gillies wote wa Chuo Kikuu cha Saint Paul nchini Canada, kwenye ripoti yao mnamo 2019, mabwenyenye waliopokezwa madaraka na mzungu waliteka haki za kumiliki mali, na kuanzia hapo haki za wananchi wa kawaida kuhusu umiliki wa mali na hasa mashamba zikaanza kuvunjwa kiholela. “Ardhi iliyokuwa imenyakuliwa na walowezi hasa Waingereza ilitwaliwa na utawala wa Mzee Jomo Kenyatta, na ikauzwa kwa washirika wake. “Mwenendo huo uliendelea chini ya utawala wa Daniel arap Moi, ambaye alikuwa akigawa ardhi kiholela kwa maslahi ya kisiasa,” wasema wasomi hao. ARDHI NA SIASA Wanaeleza kuwa suala la ardhi liligeuzwa kuwa la kisiasa, na hakuna utawala ambao umekuwepo tangu 1963 umeonyesha nia ya kufanya marekebisho ya kuwapa Wakenya haki zaidi za kumiliki ardhi. “Sababu kuu ya viongozi kukataa marekebisho katika usimamizi wa ardhi ni kuwa suala la mashamba lina mshikamano mkubwa na siasa, hasa miongoni mwa mabwanyenye walio madarakani,” Prof Onguny na Gilleis wanaeleza. Wachanganuzi wanasema kuwa dosari za muda mrefu kuhusu umiliki wa ardhi ndizo kiini kikuu cha ghasia za mara kwa mara za kikabila hasa maeneo ya Rift Valley, pamoja na umaskini mkubwa ambao umesambaa kote nchini. “Wanasiasa wamekuwa wakitumia udhaifu wa mfumo wa ardhi kuchochea ghasia kwa manufaa yao ya kisiasa, kwa mfano ghasia zilizozuka mnamo 1992, 1997 na 2007,” Prof Onguny na Gillies wanaeleza. Kulingana na Ripoti ya Ndung’u iliyoandaliwa mnamo 2004, ardhi imekuwa kifaa cha kutumiwa na viongozi kuchochea uadui wa kikabila na unyakuzi wa ardhi ya umma kama vile misitu kwa maslahi ya kibinafsi na kisiasa. Msomi Jacquiline Klopp wa Chuo Kikuu cha Columbia nchini Amerika anasema: “Misingi ya taifa la Kenya imejengwa katika unyakuzi wa ardhi, na hivyo ni sawa mtu akisema kuwa unyakuzi wa ardhi ni wa rika moja na Kenya yenyewe.” “Imedaiwa Dieter alikuwa na mpenzi mwingine wa kike lakini bado tunafanya uchunguzi ili kubainisha alifariki vipi, kwa sababu mwili wake ulipatikana chini ya jengo la orofa tano Bamburi ukiwa na majeraha na umelowa damu,” akasema Bw Taliti. Alisema imefichuka kwamba wapenzi hao wawili walikuwa na mazoea ya kupigana. Kulingana naye, inachunguzwa ikiwa Dieter alijitoa uhai kwa kujirusha kutoka kwa orofa ya tano ya jengo hilo kwa sababu alijua alikuwa anatafutwa kuhusu mpenzi wake ambaye alipatikana amefariki nyumbani kwake Mtwapa. Mwili wake ulipatikana na baadhi ya mikoba kando yake, na hivyo kuibua shaka kuhusu kama alijirusha. “Sidhani kama alijitoa uhai, kwa sababu kama angelitaka kufanya hivyo, angejitoa uhai nyumbani kwake Mtomondoni, Mtwapa baada ya kumuua mpenzi wake lakini alikuwa ametoroka mapema asubuhi na mikoba yake,” akasema mdakuzi wetu, aliyeomba kutotajwa jina. Alikuwa akitoroka baada ya kuhusishwa na mauaji ya Akinyi, mnamo Jumatano iliyopita. Ilisemekana walikuwa wamezozana nyumbani kwao Mtomondoni, eneo la Kwa Chief viungani mwa mji wa Mtwapa. “Huyo mwanamume alikuwa na mpango wa kando Bamburi na mpenzi wake alipofahamishwa kuhusu hayo ndipo wakaanza kupigana,” duru zinazofuatilia kesi hiyo zikafichulia Taifa Leo. Duru hizo zilizidi kusema kuwa, sasa uchunguzi unataka kubainisha kama mpango huyo wa kando alihusika na kifo cha Dieter, ama kama mpenzi wa kando wa Akinyi alihusika. Madaraka Dei 2021: Miaka 58 ya uhuru, Wakenya wana yapi ya kujivunia? HUKU Rais Uhuru Kenyatta leo Jumanne akiongoza taifa kuadhimisha miaka 58 ya uhuru wa Kenya kuna masuala kadha wa kadha yanayopaswa kuwekwa kwenye mizani. Juni 1, 1963, Kenya ilipata uhuru wa kujitawala kutoka kwa Waingereza, siku ambayo huadhimishwa kila mwaka nchini. Mzee Jomo Kenyatta (babake rais wa sasa Uhuru Kenyatta), aliongoza kukomboa nchi kutoka kwa minyororo ya wakoloni dhalimu. Miaka 58 baadaye, ni yapi, hasa miradi ya maendeleo yameafikiwa? Umaskini ungali kero kuu kwa Wakenya wengi. Kufuatiaia takwimu za hivi punde za shirika la utafiti la Afrobarometer, kiwango cha umaskini (Kenya’s Lived Poverty Index – LPI) kimepanda kutoka 0.93 hadi 1.06, kati ya 2014 na 2018. Ripoti ya shirika hilo inaeleza, nusu ya idadi jumla ya Wakenya wanakosa mahitaji muhimu ya kimsingi kama vile maji safi, chakula na dawa. Afrobarometer inasema asilimia 47 ya Wakenya hawawezi kumudu chakula mara tatu kwa siku, hasa baada ya janga la Covid-19 kutua nchini 2020, huku asilimia 55 wakilalamikia kushindwa kumudu gharama ya matibabu. Zaidi ya Wakenya milioni 7.8 wanaishi katika kiwango cha umaskini uliokithiri. Kulingana na Shirika la Kitaifa la Takwimu (KNBS), kwenye ripoti yake mnamo 2020, zaidi ya vijana milioni tano nchini wenye uwezo kufanya kazi hawana ajira, jambo ambalo linazidisha gapu kati ya tajiri na maskini. Kwa mujibu wa KNBS, kiwango cha ukosefu wa kazi 2020 kilipanda mara dufu hadi asilimia 10.4 kikilinganishwa na asilimia 5.2 mwaka 2019. Takwimu za KNBS pia zinasema Wakenya 1,716,604 walipoteza kazi kati ya Aprili na Juni 2020. Idadi ya walioajiriwa imeshuka hadi Wakenya milioni 15.9 kutoka milioni 17.8. Sekta ya afya Huduma za afya zinaendelea kuimarika. Kulingana na takwimu za Wizara ya Afya (MoH), 2001 Kenya ilikuwa na vituo 4,421, kufikia sasa idadi ikipanda hadi 10,466. Wizara ya Afya inakiri ukosefu wa fedha za kutosha kuboresha huduma za afya ungali kikwazo. Licha ya huduma za afya kuboreka, ghrama ya matibabu inaendelea kupanda. Kulingana na wizara, asilimia 11 pekee ya idadi jumla ya Wakenya wana bima ya afya ya NHIF, inayomilikiwa na serikali. Huku zaidi ya asilimia 70 ya Wakenya wakiwa katika sekta ya juakali na biashara ndogondogo na za kadri, wengi wao hawana uwezo kumudu bima ya kibinafsi. Afya bora na nafuu kwa wote ni moja ya Ajenda Nne Kuu za Rais Uhuru Kenyatta, lakini miaka minne baadaye, hilo halijafanikiwa. Maendeleo Huku uchumi ukitajwa kukua kwa asilimia 5.4 mwaka 2019, sekta ya kilimo, misitu na samaki ilishuka kutoka asilimia 6.0 hadi 3.6. Sekta ya viwanda ilikua kwa asilimia 3.2, kutoka asilimia 4.3 mwaka 2018. Kimsingi, miundomsingi kama vile barabara na nguvu za umeme, inaendelea kuimarika. Mashambani hata hivyo, serikali ina kibarua kutokana na ubovu wa baadhi ya barabara zinazotatiza shughuli za usafiri na uchukuzi msimu wa mvua. Maji na chakula Kwa mujibu wa UNICEF, asilimia 59 pekee ya Wakenya wanapata maji. Nchini, watu milioni 9.9 wanakunywa maji ambayo hayajatibiwa. Kulingana na taasisi ya Kenya Institute for Public Policy Research Analysis, Wakenya milioni 14.5 hukumbwa na janga la njaa kila mwaka, hasa wanaoishi maeneo kame. Mkuu wa shule ya msingi kizimbani kwa kupora Sh2 milioni MWALIMU mkuu katika Kaunti ya Laikipia, Ijumaa aliachiliwa na Hakimu Mkazi wa Nanyuki kwa dhamana ya Sh1 milioni pesa taslimu au mdhamini wa Sh2 milioni, baada ya kukana shtaka la kufuja Sh2.251 milioni. Lenard Mbotela anayesimamia Shule ya Msingi ya Ilmoro eneo bunge la Laikipia Kaskazini alifikishwa mbele ya Hakimu Mkazi wa Nanyuki Lisper Nyaga na kushtakiwa ka kupora pesa zilizonuiwa kutumika katika ujenzi wa shule moja ya upili katika eneo hilo. Anadaiwa kutenda kosa hilo kati ya Septemba 25 na Desemba 17, 2021 katika benki ya KCB, tawi la Nanyuki. Pesa hizo zililenga kutumika kufadhili ujenzi wa Shule ya Upili ya Ilmotiok.Mbotela alitia saini kama akaunti za shule hiyo kama mweka hazina wa kamati ya ujenzi wake. Inadaiwa kuwa Juni 5 walipatikana eneo la Marereni-Kibaoni katika Kaunti ndogo ya Magarini, Kaunti ya Kilifi walipatikana wakiuza viungo vya wanyamapori ambayo ni vipande vitano vya pembe za ndovu vyenye uzani wa kilo 21 na thamani ya shilingi laki tano. Hata hivyo inadaiwa walikuwa wakitekeleza biashara hiyo kinyume cha sheria za Kenya kwani hawakuwa na kibali kutoka kwa mkurugenzi mkuu shirika la huduma kwa wanyama pori (KWS). Kifungu cha 92 (2) cha Sheria ya Usimamizi wa Uhifadhi wa Wanyamapori ya mwaka 2013 kinaharamisha kujihusisha na biashara ya wanyamapori na kosa hilo linaweza kuvutia kifungo cha chini cha miaka 15 jela na kisichopungua shilingi milioni moja faini. Usui aliamuru washtakiwa warudishwe rumande katika gereza la Malindi Mtangani baada ya kushindwa kulipa dhamana ya shilingi laki tano kila mmoja huku kesi hiyo ikitajwa tena Juni 21, 2022. “Ninawahimiza mfanye hima kuzingatia upanzi wa miche ya macadamia kwa sababu baada ya miaka miwili hivi mtavuna zao la kuingiza pesa kwa wingi. Hata nitakuwa tayari kuwatafutia soko kwa nchi za ng’ambo,” alijitetea mbunge huyo. Bw ‘Wajungle’ ambaye anawania kuwa gavana wa Kiambu aliwarai wakazi hao kumchagua ili aweze kuboresha maisha ya wakazi wote wa Gatundu Kusini na Kaskazini. “Mimi kama mzaliwa wa eneo hili ninaelewa shida zenu. Eneo la Thika tayari linajulikana vyema nchini kote kutokana na utumizi bora wa fedha za maendeleo ya NG-CDF,” alifafanua Bw ‘Wajungle’ na kuongeza “ni lazima muwe na mwelekeo na muwachague viongozi wanaoelewa shida za wananchi kwa ujumla.” Alisema kaunti ya Kiambu hupokea Sh10 bilioni za maendeleo kila mwaka, ambazo inaweza kugeuza maisha ya wakazi wote wa Kiambu. Alisema iwapo atapata nafasi ya kuwa gavana ataweka BIMA ya afya kuwa Sh 20 kwa kila mkazi na mpango huo utaboresha hali ya afya ya kila mmoja. Alisema atafanya juhudi kuona ya kwamba barabara kama miundo msingi inajengwa zaidi ya kilomita 500 ili kupanua hali ya usafiri na kuboresha biashara zote katika kaunti yote ya Kiambu. Kang’ata kujua hatma yake ya ugavana leo Jumatatu MWANIAJI wa Ugavana Murang’a kwa tikiti ya chama cha United Democratic Alliance (UDA) Dkt Irungu Kang’ata atajua hatma yake leo Jumatatu baada ya jopo la kuamua mizozo ya uteuzi kuelezwa alijibatilishia siku ya kuwasilisha karatasi zake kwa afisa msimamizi wa uchaguzi katika kaunti hiyo Saumu Omar Chirchir. “Uidhinishwaji wa Dkt Kang’ata kuwania ugavana unafaa kufutiliwa mbali kwa vile alijitengea siku ya kuwasilisha stakabadhi kutoka Juni 6 hadi Juni 7, 2022 kinyume cha sheria,” wakili Peter Wanyama alieleza jopo hilo la IEBC linaloongozwa na Bw George Mburugu. Lakini Dkt Kang’ata alipinga hayo akisema aliidhinishwa na Bi Chirchir kwa mujibu wa sheria na kuomba jopo litupilie kesi hiyo mbali. Na wakati huo huo uteuzi wa Dkt Julius Malombe kuwania Ugavana kaunti ya Kitui kwa tikiti ya chama cha Wiper umepingwa huku manaibu wa ugavana wakidaiwa kuwa watu wa familia ya kinara wa chama hicho Bw Kalonzo Musyoka. “Suala hili la uteuzi wa mwaniaji wa kiti cha Wiper limetiwa kizugumkuti na uteuzi wa watu wa familia ya Musyoka kuwa manaibu wa Dkt Malombe na Balozi Kiema Kilonzo,” Wakili Eric Mutua anayemwakilisha Kilonzo alidokeza mbele ya jopo hilo. Bw Kilonzo amesema chama cha Wiper kiliteua vituo vinane tu kaunti nzima ya Kitui kuendeleza zoezi hilo la uteuzi wa mwaniaji kiti cha Ugavana mnamo Juni 3,2022 baada ya kuamriwa na mahakama kuu irejelee zoezi hilo katika muda wa masaa 72. “Wiper kilimteua moja kwa moja Dkt Malombe kuwania kiti cha Ugavana Kitui na wala hakuna uteuzi uliofanywa kwa mujibu wa katiba ya chama cha Wiper na uamuzi wa Jaji Christine Meoli wa mahakama kuu, ”Bw Kilonzo anasema katika afidaviti yake. Lakini Dkt Malombe amekanusha madai hayo ya mpinzani wake akisema “uteuzi ulifanywa kwa mujibu wa sheria na kamwe jopo hilo halipasi kuuvuruga.” Nestlé yaongoza mpango wa kukusanya taka za plastiki katika shule za umma KAMPUNI ya Nestlé imezindua mpango wa kukusanya taka za plastiki katika shule za msingi za umma, ili kusaidia kudumisha usafi wa mazingira. Mradi huo unalenga kusafisha mazingira ya shule na viunga vyake, mazingira jirani. Kwa ushirikiano na Mamlaka ya Uhifadhi wa Mazingira Nchini (Nema), Kenya Extended Producer Responsible Organisation (Kepro) na Wizara ya Elimu, mpango wa majaribio umeanza kutekelezwa katika shule 10 Kaunti ya Nairobi. Ubunifu huo aidha umetajwa kama kivutio kwa wanafunzi, katika oparesheni kusaidia kudumisha usafi wa mazingira. “Tabianchi ni hali wazi ambayo kila mmoja anahisi athari zake, kufuatia matendo ya binadamu kutolinda mazingira. Ni muhimu tutafakari maamuzi na mienendo yetu, tutathmini vifaa tunavyotumia na sekta ya viwanda ili kulinda mazingira,” akasema Ng’entu Njeru, Mkurugenzi Mkuu Nestlè Kenya wakati wa uzinduzi wa mradi huo jijini Nairobi. Kwa kushirikisha wanafunzi wakiwa na umri mdogo kulinda mazingira kupitia ukusanyaji taka za plastiki, Bw Njeru alisema mkondo huo utasaidia kuipa afueni sekta kilimo. Mkurugenzi Mkuu Nestlè Kenya, Bw Ng’entu Njeru na wawakilishi wa wanafunzi kutoka shule 10 za msingi za umma Nairobi, wakati wa uzinduzi wa mradi wa ukusanyaji taka za plastiki, jijini Nairobi. PICHA | SAMMY WAWERU Damaris Nyiva ‘Minam’: Mwalimu na mwigizaji mahiri NI miongoni mwa wanawake ambao licha ya kuwa ndio mwanzo wameanza kupiga ngoma wamepania kutinga upeo wa kimataifa pia waigizaji tajika miaka ijayo. Miaka ya sasa tunazidi kushuhudia waigizaji chipukizi wakiendelea kujitokeza na kujiunga na tasnia ya maigizo kinyume na ilivyokuwa miaka iliyopita. Ingawa alivutiwa na uigizaji tangu akiwa mwanafunzi wa shule ya msingi, alianza kushiriki filamu mwaka 2019 chini ya kundi la KS Media Production. “Kusema ukweli nilijikuta kwenye uigizaji wakati ugonjwa wa corona ulitua nchini baada ya shule kufungwa,” Damaris Nyiva Mwaka maarufu Minam anaambia safu hii na kuongeza kuwa amehitimu kama mwalimu wa shule za msingi. Dada huyu mwenye umri wa miaka 28 pia ni mtaalamu wa masuala ya teknolojia (ICT). Amekuwa akifunza shule jijini Nairobi ndani ya kipindi cha miaka mitatu sasa. Binti huyu anasema alipata motisha ya kushiriki filamu baada ya kutazama kazi yake msanii Jackie Agyemang Appiah raia wa Canada na mzawa wa Ghana. Kisura huyu pia amefanya kazi ya uigizaji na Samsphine Films Production chini ya produsa Sammy Karey Waweru. Ndani ya kampuni hizo mbili ameshiriki filamu kadhaa zilizopakiwa kwenye mtandao wa YouTube. Filamu hizi zikiwa: ‘Wendo wa Kamuti’, ‘Young Heart’ na ‘Love and Deception’. ”Kiukweli ninapenda kuigiza ambapo ndani ya miaka mitano ijayo ninatamani kuwa mbali kwa sababu ninaamini ninatosha mboga,” akasema. Pia kafunguka kuwa amepania kushiriki filamu nyingi tu na waigizaji mbali mbali ndani na nje ya taifa hili. Katika ulingo wa uigizaji barani Afrika angependa kufanya kazi na Nadia Buhari mzawa wa Ghana ambaye ameshiriki filamu kama ‘Eyes of My Husband’, ‘Heart of Men’, ‘Holding Hope’ na ‘Chelsea’ kati ya nyingi nyinginezo. Anadokeza kwamba anatamani sana kuona kazi zake zimepata mpenyo kupeperushwa kwenye vyombo vya habari. Kama ilivyo kawaida kwa wasanii wengi nchini anatoa wito kwa serikali iwapige jeki kupaisha sekta ya uigizaji ili kutoa ajira kwa waigizaji wengi wanaoendelea kujitosa kwenye ulingo huo kwenye juhudi za kusaka riziki. Damaris Nyiva Mwaka maarufu Minam. PICHA | JOHN KIMWERE Anasema uigizaji ni ajira kama nyingine. Licha ya kuwa ni msanii chipukizi sio mchoyo wa mawaidha. Anashauri wenzie kuwa wajitume na kuomba Maulana awafungulie njia kupata ajira. Pia anawaeleza kuwa kamwe wasigomee talanta zao bali wapambane mwanzo mwisho wakiamia kuwa ipo siku watakumbalika. Anadokeza kuwa amewahi kuwa katika mahusiano ndani ya miaka mitano lakini baadaye aliichia kuvunjika moyo baada ya kukosana na kila mmoja kushika zake tano. Anasema binfasi alikuwa amejipa kwa mpenziwe akiaminia angekuwa bwanake wa maisha. Katika mpango mzima anashikilia kuwa anapania kumiliki brandi ya kuzalisha filamu miaka ijayo lengo kuu likiwa kusaidia waigizaji wanaoibukia. Bw Sonko, mwanachama wa Wiper, alikuwa amewasilisha kesi kadha mahakamani na kwa jopo la kutatua malalamishi katika IEBC kupinga uamuzi wa tume hiyo kuzima azma yake. Jaji John Mativo, alisema ingekuwa hatari kwa mahakama kutoa agizo aina hiyo kwa sasa kwani pande tofauti hazijasikizwa na pia huenda agizo aina hiyo ikahitilafiana na kesi nyinge zinazohusiana na suala hilo hilo. Anataka pia uamuzi wa mkuu wa uchaguzi Mombasa kukataa kumwidhinisha kuwania ugavana Mombasa ubatilishwe na mahakama. Kulingana naye, suala la kuwa hafai kuwania kiti cha kisiasa kwa msingi wa kung’atuliwa mamlakani kwa sababu za kimaadili, halina msingi kwa vile amekata rufaa dhidi ya hatua hiyo katika Mahakama ya Juu. Bw Sonko analalamika kuwa, uamuzi wa tume ya uchaguzi kumzuia kuwania ugavana Mombasa unakiuka haki zake kwa ile ulifanywa kabla apewe nafasi ya kujieleza. “Hili ni suala linalohitajika kuamuliwa kwa haraka kwa vile lina umuhimu mkubwa kwa umma na pia, itakuwa kwa manufaa ya haki kwa sababu ya jinsi ratiba ya uchaguzi ilivyo,” akasema Bw Sonko. Mwanasiasa huyo amewakosoa pia IEBC na maafisa wake akisema walikosea na kumdhulumu kwani kuna wanasiasa wengine waliohukumiwa ilhali wamekubaliwa kuwa wagombeaji katika uchaguzi Agosti kwa sababu walikata rufaa dhidi ya hukumu zao. Amezidi kudai kuwa, maamuzi yanayofanywa na mwenyekiti wa IEBC, Bw Wafula Chebukati, dhidi yake yanachochewa na shinikizo kutoka nje ya tume hiyo. “Maamuzi ya mshtakiwa wa pili (Bw Chebukati) yanatofautiana na mahitaji ya mamlaka ya afisi yake kufanya maamuzi kwa njia huru, bila mapendeleo wala uoga,” akasema Bw Sonko, katika mawasilisho yake. Malalamishi sawa na hayo yaliwasilishwa kwa jopo la IEBC la kusikiza malalamishi Nairobi, ambapo aliandamana na kiongozi wa Chama cha Wiper, Bw Kalonzo Musyoka. IEBC imejitetea ilikataa kumwidhinisha kwa kutowasilisha cheti chake halisi cha shahada ya digrii, chapa ya cheti hicho iliyopigwa muhuri na chuo kikuu alikosomea, na ukiukaji wa Ibara 75 ya Katiba. Mwilu akemea ongezeko la ubakaji watoto NAIBU Jaji Mkuu, Philomena Mwilu, amelalamikia ongezeko la visa vya dhuluma za kimapenzi nchini, pamoja na wazazi wanaoshirikiana na watu wengine katika jamii kuficha uozo huo. Alisema wengi huficha visa hivyo ili “kudumisha hadhi” za familia zao. Akihutubu alipoongoza hafla ya kusherehekea Siku ya Mtoto wa Kiafrika katika Shule ya Msingi ya Mbagathi, jijini Nairobi, Jaji Mwilu alisema kuna mtindo unaoibuka, kwamba wakati mtoto anaporipoti suala la dhuluma za kimapenzi kwa wazazi wake, wazazi hao hufanya kila wawezalo kuficha visa hivyo badala ya kuweka juhudi za kuwatafutia haki wanao. “Mzazi anayeficha visa kama hivyo hafai kuitwa mzazi. Ni aibu kubwa kwa mzazi yeyote anayeficha maovu hayo badala ya kuwasaidia wanao kupata haki!” akasema Jaji Mwilu, akiongeza kuwa watoto wengi wanaopitia dhuluma hizo hukumbwa na matatizo mengi ya kisaikolojia baadaye. “Jamii ambayo huwa haitilii maanani maslahi na usalama wa watoto wake haifai kuwepo,” akaongeza. Aliwaambia watoto wanaopitia dhuluma kama hizo kutonyamaza hata kidogo. “Msinyamaze! Hata ikiwa wazazi wako hawataki kueleza jambo hilo, tafuta mtu mwingine unayemwamini na kumwambia. Inaweza kuwa ni mwalimu wako, shangazi au mtu mwingine unayemwamini-mwambie bila kuogopa. Msikubali kuwa sehemu ya wale wananyamazia maovu hayo, kwani hilo huwa kama kuwapa wahusika nafasi na ushujaa zaidi kuendelea kufanya hivyo. Msitishike hata baada ya waovu hao kuwatisha dhidi ya kuwafichua na kutafuta haki,” akaeleza. “Ninamrai yeyote ambaye amedhulumiwa kimapenzi au kubakwa, kutozingatia miito kwamba wanapaswa kuoga mara moja baada ya visa hivyo. Badala yake, wanapaswa kufika katika hospitali iliyo karibu mara moja ili kuwawezesha wahudumu wa afya kuchukua ushahidi wa kimatibabu. Hilo litaziwezesha idara husika kuwanasa wahusika na kudhihirisha kikamilifu kuwa walishiriki kwenye unyama kama huo,” akasema. Korti yabatilisha uamuzi kuhusu bondi ya Sh300,000 MAHAKAMA Kuu imebatilisha uamuzi wa mahakama ya chini ulioamuru kufutiliwa mbali kwa dhamana ya Sh300,000 pesa taslimu dhidi ya mchezaji raga wa zamani, Alex Olaba katika kesi ya ubakaji. Dhamana hiyo ilitupiliwa mbali mnamo Mei 2021 kufuatia madai kwamba, Bw Olaba alikula njama za kumuua shahidi mmoja wa upande wa mashtaka katika kesi hiyo.Jaji Grace Nzioka, hata hivyo, amebatilisha uamuzi wa hakimu baada ya kubaini kuwa, hatua ya kufutilia mbali dhamana hiyo haikufuata utaratibu ufaao. Kwenye uamuzi wake katika kesi iliyowasilishwa na wakili wa Bw Olaba, Cliff Oduk, korti ilibaini kuwa mshukiwa alihukumiwa bila kupatiwa fursa ya kusikilizwa. Aidha, ilibainika kwamba mawasilisho rasmi hayakutolewa kabla ya kufutilia mbali dhamana wala kuwasilishwa kwa nakala ya kiapo na afisa anayechunguza kesi hiyo ili kuthibitisha madai yaliyotolewa dhidi ya Bw Olaba kuhusu njama za mauaji. Kufuatia hatua hiyo, mchezaji raga huyo wa zamani wa Kenya Sevens alitupwa rumande katika Gereza la Industrial Area hadi kesi hiyo itakaposikizwa na uamuzi kutolewa. Jaji akosoa uzuiliaji washukiwa seli muda mrefu JAJI wa Mahakama ya Mombasa amekosoa kuzuiliwa kwa muda mrefu washukiwa akisema ni udhalimu wa haki. Jaji John Mativo alisema haifai washukiwa ambao bado hawajapatikana na hatia kuwekwa kizuizini kwa muda mrefu wa hata miaka minne kabla ya kesi inayowakabili kuamuliwa. “Kucheleweshwa kwa kesi bado kunasalia kuwa shida ya mfumo wetu wa haki. Hili lazima libadilike,” alisema Jaji huyo. Jaji Mativo aligundua hali hii ya kusikitisha wakati wa ziara zake za usimamizi katika magereza, ambayo alisema inachangiwa zaidi na mahakama kwa kuchelewa kumaliza kesi. Jaji Mativo alisema haya huku akimwachilia huru mshukiwa ambaye amekaa kizuizini tangu Oktoba 2021 licha ya kuwa kesi yake bado haijasikilizwa na kuamuliwa. Bw Wesley Rerimoi aliachiliwa kwa dhamana ya Sh50,000 baada ya jaji huyo kushikilia kuwa haki yake ilikiukwa kwa kumweka gerezani kwa miezi kadhaa licha ya kuwa hakukua na sababu ya msingi ya kumnyima dhamana katika mahakama ya mahakimu ambapo alishtakiwa. Bw Reimori anakabiliwa na kesi ya uhalifu mbele ya mahakama ya hakimu. Rekodi za mahakama zinaonyesha kuwa mshukiwa amehudhuria kortini mara 13 lakini kesi yake bado haijaanza. Chama chakana Wajackoyah ataburudisha Nyeri CHAMA cha Roots kimepuuzilia mbali ripoti kwamba mgombea wake wa urais George Wajackoyah anatarajiwa kuzuru mji wa Nyeri wikendi hii kwa shoo ya ‘reggae night’ katika kilabu kimoja cha burudani. Akiongea na Taifa Leo, msemaji wa chama hicho Wilson Muirani, maarufu kama Jaymo Ule Msee, alikana madai ya kiongozi wa chama hicho ameratibiwa kukutana na wafuasi wake leo Jumamosi. Kulingana na bango linalozungushwa katika mitandao ya kijamii, Prof Wajackoyah alikuwa amepangiwa kuhudhuria tamasha la ‘reggae night’ katika Joy Green Resort, viungani mwa mji wa Nyeri. Ripoti kuhusu tamasha hilo ilizuzua mashabiki wengi wa burudani katika mitandao ya kijamii kwa muda wa wiki moja sasa. Kulingana na tangazo katika mabango hayo ni watu wenye umri wa miaka 21 kwenda juu pekee ndio walihitajika kuhudhuria tamasha hilo kwa ada ya kiilingilio ya Sh300, kila mmoja. Lakini kulingana na Bw Muirani, shughuli hiyo iliyovumishwa zaidi mitandaoni ni feki, na wanachama wa chama cha Roots hawana habari kuihusu. “Ama kwa kweli, tumeona tangazo hilo katika mitandao ya kijamii sawa na watu wengine na tukashangaa. Tujuavyo ni kwamba mgombea urais kwa tiketi ya chama chetu hana mipango ya kuzuru eneo la Kati mwa Kenya wikendi hii,” akasema. Bw Muirani alisema tamasha hilo liliandaliwa na walaghai ambao nia yao ilikuwa kuchuma pesa kutoka kwa wananchi kwa njia haramu. Raila akosa fursa kuhutubu kama hafla za awali MGOMBEAJI urais wa muungano wa Azimio La Umoja-One Kenya, Bw Raila Odinga, Jumatano alinyimwa nafasi ya kuhutubu wakati wa sherehe za Sikukuu ya Madaraka, katika bustani ya Uhuru, Nairobi, licha ya kuwarai wafuasi wake kujitokeza kwa wingi kuhudhuria hafla hiyo. Rais Kenyatta asema serikali yake imeboresha sekta ya ICT MADARAKA Dei 2022 ilikuwa hafla ya mwisho ya kitaifa kwa Rais Uhuru Kenyatta akikamilisha kipindi chake cha uongozi. Akiwa rais wa nne wa Jamhuri ya Kenya, amehudumu mihula miwili kati ya 2013 – 2022, akisaidiwa na naibu wake, William Ruto. Wawili hao licha ya kuwa kwa sasa wanatofautiana kisiasa, walichaguliwa kama rais na naibu, mtawalia. Katika maadhimisho ya Makala ya 59 ya sherehe za Madaraka, yaliyofanyika Jumatano Uhuru Gardens, jijini Nairobi, Rais Kenyatta alisifia serikali yake ya Jubilee katika kuboresha sekta ya Habari, Mawasiliano na Teknolojia (ICT). Kiongozi wa nchi alisema ni chini ya utawala wake, vituo vya runinga viliongezeka kutoka 14 mwaka 2013 hadi 130, na redio 204, juu kutoka vituo 130, kupitia uhamaji wa analogi kuingia mfumo wa kidijitali. “Ni hatua ambayo imesaidia kubuni nafasi tele za ajira,” Rais akasema. Kwenye hotuba yake kwa taifa, Rais Kenyatta alisema ni kutokana na ukuaji wa ICT, matumizi ya intaneti yameboreka kutoka asilimia 31.4 mwaka 2013 hadi asilimia 93.9 mwaka huu, 2022. Bw Joe Mucheru ndiye Waziri wa ICT. “Isitoshe, matumizi ya simu za rununu yamekua kutoka asilimia 74.9 mwaka 2013 hadi asilimia 131 mwaka huu. Usambazaji wa pesa kwa njia ya simu tamba, umeongezeka kutoka Sh1.9 trilioni hadi Sh6.8 trilioni,” Rais Kenyatta akaelezea. Alisema mipango ya serikali kubuni nafasi za ajira kwa njia ya mitandao, imechangia kuwepo kwa nafasi za kazi karibu milioni moja, ubunifu wa wananchi ukiiweka Kenya katika ramani ya ulimwengu. Kupitia mpango wa Ajira Digital, baadhi ya vijana wanaendelea kunufaika kwa mianya mbalimbali ya kazi. Rais Kenyatta alisisitiza kwamba atafurahia kupata mrithi atakayeendeleza mipango na miradi ya maendeleo aliyoanzisha. Katika uchaguzi mkuu mwaka huu, Bw Odinga (ODM) ambaye amewahi kuhudumu kama Waziri Mkuu chini ya utawala wa Rais (mstaafu) Mwai Kibaki, ambaye ni marehemu, atapeperusha bendera ya urais akisaidiwa na mgombea mwenza Bi Martha Karua (Narc-Kenya). Babu Owino akana madai kwamba alichochea fujo Jacaranda MBUNGE wa Embakasi Mashariki Babu Owino amejitenga na madai kuwa alichochea vurugu zilizoshuhudiwa katika uwanja wa Jacaranda, Nairobi kabla ya mkutano wa muungano wa Kenya Kwanza, Jumapili, Juni 19, 2022. Kupitia ujumbe katika akaunti yake ya Twitter, Bw Owino alidai kuwa fujo hizo zilizochangia watu watano kujeruhiwa zilipangwa kimasukudi na muungano huo wa Kenya Kwanza. Mbunge huyo alichapisha picha ambazo alidai ni ushahidi kwamba hakupanga machafuko hayo yaliyochangia kujeruhiwa kwa mgombea ubunge kwa tikiti ya chama cha United Democratic Alliance (UDA) Francis Mureithi aliyepata jeraha kichwani. “Tazama picha hizi kwa makini. Watu wenye sare za UDA ndio walishambulia gari la Ruto kwa mawe. Ni wao ndio waligeuka na kujifanya kutoa usalama katika mkutano huo. Msituhadae baada ya kupanga mashambulio dhidi yenu,” Owino akasema. Kauli ya Mbunge huyo ilijiri baada ya mgombea urais wa Kenya Kwanza Naibu Rais William Ruto kudai mshindani wake mkuu Raila Odinga ndiye alichochea ghasia hizo. Akiongea katika uwanja huo wa Jacaranda, Dkt Ruto alidai kuwa mgombea huyo wa urais wa muungano wa Azimio la Umoja-One Kenya aliwakodi vijana kuzuia kusambaratisha mkutano huo kwa lengo la kuwatisha wafuasi wake. “Hakuna vitisho, vitendo vya urushaji mawe au kutumiwa kwa vijana kutatuzuia kushinda uchaguzi mkuu wa Agosti 9,” akasema. Rais wa Tanzania Samia Suluhu Hassan aliwakilishwa na Balozi wa taifa hilo nchini Kenya John Stephen Simbachawene. Mwishoni mwa mwaka 2021, uhusiano kati ya Rwanda na DRC ulizorota baada ya Bw Tshisekedi kumsuta mwenzake Kagame kwa kuunga mkono waasi ambao wamekuwa wakisababisha mashambulio katika mkoa wa Kivu Kaskazini. Rwanda imelaumiwa kwa kuunga mkono waasi wa M23 ambao wanapigana na vikosi vya usalama wa serikali ya DRC. Serikali ilikana madai hayo. Lawama hizi ziliongeza uhasama katika ya mataifa hayo na kupelekea DRC kupiga marufuku ndege za shirika la ndege la RwandaAir kuhudumu katika anga yake. Kama hatua ya kulipiza kisasi, serikali ya Rwanda pia ilipiga marufuku safari zote za ndege zake kuelekea miji ya Kinshasa, Lubumbashi na Goma. Mnamo Ijumaa Juni 17, 2022, DRC pia ilifunga mpaka wake na Rwanda kuhusiana na madai kuwa mwanajeshi wake mmoja alipigwa risasi na kuuawa katika makabiliano kati yao na wanajeshi wa Rwanda. Shirika hilo aidha linahimiza wadau katika katika sekta ya umma na kibinafsi, wanaopiga jeki sekta ya kilimo na ufugaji nchini kuungana kusaidia vijana kuingilia ukulima. Uzinduzi wa mipango ya Heifer International kuhamasisha vijana nchini kuwa katika mstari wa kilimo kupiga jeki sekta ya kilimo PICCHA | SAMMY WAWERU Baadhi ya waliohojiwa katika utafiti wa 2021, walisema kilimo ni cha waliostaafu na wakongwe. “Mtandao wa uzalishaji chakula ni pana, si lazima wawe shambani. Wanaweza kushiriki kutoa ushauri nasaha kufanya kilimo bora, kusafirisha mazao sokoni, kuyauza, kuongeza thamani kati ya biashara nyingi zilizoko katika sekta hii faafu,” Esta akaambia Taifa Leo majuzi. Kulingana na Taasisi ya Unakili wa Takwimu Nchini (KNBS), sekta ya kilimo inachangia asilimia 33 katika ukuaji wa uchumi na maendeleo, GDP. Wanahabari kutoka mashirika tofauti walilazimika kuondoka eneo hilo na kukaa kwa zaidi ya saa tatu wakingoja kuelezwa kuhusu yaliyojiri kwenye kikao hicho. Baada ya Dkt Ruto na washirika wake kutoka kwenye kikao hicho, waliwahutubia wanahabari, wakisema kuwa walikuwa wakijadili masuala ya amani. “Nilikuja hapa kuwahakikishia wenyeji wa Njoro na Molo kwamba mrengo wa Kenya Kwanza umejitolea kuhakikisha kuna amani na umoja uchaguzi mkuu wa Agosti unapokaribia. Washindani wangu wamekuwa wakieneza chuki kwenye kampeni zao. Hivyo, nilifika kuwarai wenyeji wa Njoro na Molo kudumisha amani, ikizingatiwa maeneo hayo yana wakazi kutoka jamii tofauti,” akasema Dkt Ruto. “Ningetaka kuwahimiza washindani wangu pia kutoa hakikisho la kuzingatia amani kabla, wakati na baada ya uchaguzi mkuu licha ya matokeo yatakavyokuwa,” akaeleza. Hata hivyo, baadhi ya watu waliokuwepo kwenye kikao hicho walisema kuwa suala kuu lililojadiliwa ni kupungua kwa umaarufu wa muungano huo katika baadhi ya sehemu za Njoro na Molo. Awali, Dkt Ruto alifanya kikao na Chama cha Watengenezaji Bidhaa Kenya (KAM) katika makazi yake mtaani Karen, jijini Nairobi. “Nawapongeza kwa kutoa uamuzi ulioniridhisha ikitiliwa maanani mlikuwa na kesi 300 na zote mmeziamua. Hamkulala hata katika muda wa siku 10,” alisema Owuoko. Pia alisababisha kicheko tena akisema: “Kama ningeshinda urais ningekufanya wewe (Wambua Kilonzo) mwanasheria mkuu kwa vile wewe uko na roho safi na uko na ukwasi wa sheria. Umenieleza nikaridhika sababu ya kung’atuliwa kinyang’anyironi cha mbio za kuenda Ikulu.” Alisema kwa ujumla Kilonzo, Nyang’aya na Masitsi waliendeleza jopo hilo kwa uchagamfu na furaha. “Naomba Mungu awabariki katika kazi zenu za kuhakikisha haki imetendeka,” Bw Owuoko aliomba. “Amen (Amina),” Bw Kilonzo alijibu. Bw Chebukati alikataa kuidhinisha Bw Owuoko kuwania urais kwa vile hakuwasilisha karatasi zake katika muda uliofaa. Pia hakuwa na karatasi alipofika mbele ya Chebukati akisema mnamo Mei 29, 2022 alizuiliwa na maafisa wa ulinzi katika lango la Ukumbi wa Bomas. Aliacha stakabadhi zake katika afisi ya IEBC Bomas lakini hakusema alimwachia nani. Hakuweza kupata sahihi za wapiga kura 48,000 kutoka kaunti 24 kuunga mkono azma yake ya urais. Jopo hilo lilikubaliana na Chebukati kuwa Owuoko hajahitimu. Punde tu baada ya kusoma uamuzi wao, Owuoko aliomba maji. Kesi nyingine ya mwaniaji mwingine wa kiti cha urais James Kamau mwenye umri wa miaka 31 iliisha kwa yeye kuambulia patupu. WAHITIMU kutoka vyuo vikuu ambao walifaidi kwa mkopo kutoka Bodi ya Kutoa Mkopo kwa Elimu ya Juu (HELB) wamepata afueni baada ya Rais Uhuru Kenyatta kukataa kutia saini Mswada wa Marekebisho ya Sheria ya Bodi ya Mkopo wa Elimu ya Juu, 2020. Rais Kenyatta alikataa kuutia saini mswada huo unaohitaji kwamba wahitimu waanze kulipa mkopo wao mwaka mmoja baada ya kuhitimu, bila kujali kama wamepata ajira au la. Pia watahitajika kuanza kulipa faida kwa mkopo huo. “Mswada huo unaifanyia marekebisho sehemu ya 15 ya Sheria ya Helb kuiruhusu bodi hiyo kuanza kuitisha malipo ya mkopo mwaka mmoja au hata mapema,” mswada huo ukasema. Mswada huo pia unawahitaji wahitimu waliopata ajira ndani ya mwaka mmoja baada ya kukamilisha masomo kuagiza waajiri wao kuanza kuwasilisha malipo ya mkopo, la sivyo watozwe faini. “Mhitimu ambaye atafeli kutekeleza mahitaji hayo ndani ya muda uliowekwa atakuwa amekosa na anaweza kutozwa faini ya Sh5,000 kila mwezi. Faini hiyo italipwa kwa HELB,” mswada huo unasema. Rais amekataa kutia saini mswada huo wakati ambapo HELB imelalamika kuwa inakabiliwa na changamoto za kifedha kutokana na idadi kubwa ya wahitimu ambao hawajamaliza kulipa mikopo yao. Afisa Mkuu Mtendaji wa Bodi hiyo Charles Ringera alifichukua kuwa jumla ya wanafunzi 75,000 wanakabiliwa na hatari ya kukosa ufadhili kutoka kwao. Afisa huyo alieleza kuwa jumla ya wanafunzi 107,000 wa zamani wamefeli kulipa mkopo wa karibu jumla ya Sh10 bilioni. Idadi hiyo ya wanafunzi wa zamani inajumuisha wale ambao walihamia mataifa ya kigeni kusaka ajira ajira na shughuli zingine za kujiletea mapato. Daraja la juu ya Thika Superhighway kujengwa Juja DARAJA la kivukio juu ya barabara kuu ya Thika Superhighway eneo la Highpoint, Gachororo, litajengwa ili kuzuia ajali za barabarani za kila mara. Kwa muda mrefu wakazi wa eneo hilo wametoa malamishi wakidai kuwa karibu kila wiki wapitanjia hugongwa na magari yanayoendeshwa kwa kasi. Angalau watu 10 wamepoteza maisha yao kwa chini ya miezi mitatu. Wahandisi wa Halmashauri ya Barabara Kuu Nchini (KeNHA) na Gavana wa Kiambu Dkt James Nyoro, walizuru eneo hilo mnamo Jumanne, na kuelezea mahali halisi litakapojengwa daraja hilo. Gavana wa Kiambu Dkt James Nyoro (mwenye kofia nyeupe) akiwa na wahandisi wa KeNHA katika eneo la Highpoint, Juja mnamo Jumanne. PICHA | LAWRENCE ONGARO “Kabla hujapiga kura yako fanya kuchunguza na ujiulize ni nini kiongozi amewatendea wakazi wa Ruiru na kwingineko. Huo ni msingi wa maisha yako ya baadaye,” alieleza gavana huyo. Alisema kaunti itatenga takribani Sh1.3 bilioni za hazina ya Jiinue ili kunufaisha wanawake na vijana ili kuinua hali yao ya maisha. Aliwarai kujiweka kwa vikundi ili baada ya uchaguzi mwezi Septemba 2022, wapate fedha hizo. Kampuni yakanusha madai ya ubaguzi wa rangi kwa waajiriwa KAMPUNI moja ya bima nchini imekanusha madai kwamba, baadhi ya maafisa wake wanatumia matamshi ya ubaguzi wa rangi kuwatambua wafanyikazi wa Kenya. Katika mawasiliano ya barua pepe, mmoja wa mameneja wa kampuni hiyo mwenye asili ya Kihindi aliwarejelea wafanyakazi wa Kenya kama ‘nyani’ wanaostahili kufutwa kazi kwa kile alichotaja kuwa utendajikazi wao duni. Kampuni ya Kenindia ambayo ilianzishwa nchini 1978 imekuwa ikitoa huduma nchini. Katika barua pepe, meneja wa fedha Mohan Jha aliandika kuwa wafanyakazi Wakenya wanafaa kufutwa kazi kutokana na utendajikazi wao duni. Bw Jha alikuwa akijibu Meneja Mkuu wa Mauzo, Kabali Arivalagan, ambaye amekuwa akilalamikia tabia ya dereva wake na kumwomba mkurugenzi mkuu kumbadilishia dereva. Katika ujumbe wa barua pepe unaorejelewa: Ombi la kumwajiri dereva mpya na kumfuta kazi John Mukirai Karanja kwa sababu ya utovu wa nidhamu kazini, Bw Arivalagan alimlalamikia msimamizi wake Bw Sharmaji. Wataalam sasa wataka wanafunzi wa umri wa miaka 15 kupatiwa kondomu na dawa za kuzuia mimba WATAALAM wa Afya na washikadau katika sekta hiyo wameisihi serikali kuanza kuwapa wanafunzi ambao wanaojihusisha na ngono za mapema dawa za kuzuia mimba na mipira ya kondomu ili kujikinga na maambukizi ya maradhi ya zinaa na mimba za mapema. “Wasichana wanafaa waweze kupokea dawa za kuzuia mimba, kuruhusiwa kuavya mimba na elimu ya ngono. Nchini Kenya, kuna utata kuhusu maswala ya umri kamili ambao vijana wanajihusisha na ngono lakini takwimu za Wizara ya Afya zinaonyesha kuna wengine chini ya umri wa miaka 15 wameanza kujihusisha na ngono. Kwanini tusiwape dawa za kuzuia mimba?” aliuliza Bi Ruth Mbone, mtetezi wa afya na maswala ya jamii. Wakiongea kwenye kongamano lao la kujadili madhara ya janga la corona dhidi ya vijana huko Mombasa, walisema vijana wakipata kondomu na dawa za kuzuia mimba, serikali itaweza kudhibiti mimba za mapema miongoni mwa wanafunzi. Dkt Angela Akol, afisa mkuu wa Ipas Africa Alliance, shirika linalojihusisha na maswala ya afya ya uzazi miongoni mwa kina mama nchini Kenya na Uganda alisema janga la corona liliathiri sekta ya afya hasa huduma. ODM yalaumiwa kuhusu uongozi wa Joho, Kingi WAGOMBEAJI ugavana kupitia Chama cha ODM katika Kaunti za Mombasa na Kilifi, wanajitahidi kujitenga na madai ya uongozi duni ambayo wapinzani wao wanasema yalitokea kwa kipindi cha miaka kumi iliyopita. Magavana Hassan Joho na Amason Kingi, walikuwa wamechaguliwa mamlakani kupitia ODM mwaka wa 2013, kisha wakafanikiwa kuhifadhi viti vyao katika uchaguzi wa 2017. Huku uchaguzi wa Agosti ukizidi kukaribia, wapinzani wa ODM katika kaunti hizo mbili wanazidi kutilia doa uongozi wa kaunti katika vipindi hivyo viwili wakirai wapigakura kutafuta uongozi mpya. Katika Kaunti ya Mombasa, Chama cha UDA kikiongozwa na aliyekuwa seneta, Bw Hassan Omar, ambaye ndiye mwaniaji ugavana wa chama hicho, hudai kuwa kuchagua mwaniaji wa ODM itakuwa sawa na kuendeleza mfumo wa uongozi ambao umekuwepo tangu mwaka wa 2013. Wanachama wa UDA katika Kaunti ya Mombasa, humlaumu sana Bw Joho hasa kuhusu madai kwamba familia yake ni miongoni mwa wenye biashara zilizonufaika kwa mfumo mpya wa usafirishaji mizigo kutoka bandari ya Mombasa kwa reli ya SGR hadi Nairobi. Ufichuzi wa hivi majuzi kwamba kampuni ya familia ya Bw Joho ilipata zabuni kuwa kampuni pekee ya kusimamia mizigo inayoelekea Sudan Kusini kutoka bandarini, umewapa wandani wa Naibu Rais William Ruto, motisha zaidi ya kusukuma ajenda yao dhidi ya viongozi wa ODM. Katika ziara yake Pwani iliyoanza Ijumaa, Dkt Ruto alijitenga na maamuzi yaliyofanywa na utawala wa Jubilee kuhusu mfumo wa huduma za bandari, akilaumu vinara wakuu wa chama cha kisiasa cha Muungano wa Azimio la Umoja One Kenya. “Wale ambao wanafanya wakazi wa Mombasa wazidi kuwa maskini ni wafanyabiashara wa mji huu waliowekeza katika sekta ya bandari. Nikichaguliwa kuwa rais, nitatoa amri kuu ili shughuli zote za bandari zirudishwe Mombasa kwa manufaa ya wakazi na wala si watu binafsi,” akasema. Katika baadhi ya hotuba zake miezi iliyopita, Bw Joho alitetea biashara za familia yake akisema zabuni wanazopewa na serikali huwa hazipeanwi kwa upendeleo wowote. Hata hivyo, Bw Nassir amesuka kampeni zake kwa njia ya kushawishi wapigakura kwamba anajisimamia mwenyewe huku akijivumisha kwa kaulimbiu ya ‘mradi wa wananchi’. Wapinzani wake hudai ni ‘mradi wa Joho’. Katika Kaunti ya Kilifi, ijapokuwa mgombeaji ugavana kwa tikiti ya UDA, Bi Aisha Jumwa, hupiga kampeni dhidi ya uendelezaji wa uongozi wa ODM katika kaunti hiyo, Bw Mung’aro amepata afueni kwa vile Gavana Kingi alihamia Chama cha Pamoja African Alliance (PAA). Aliyening’inia kwa ndege kushtakiwa leo Jumatatu kwa jaribio la kujitoa uhai MWANAUME ambaye alining’inia kwenye helikopta ambayo ilimbeba Waziri wa Kilimo Peter Munya mnamo Jumatano, atashtakiwa kortini leo Jumatatu kutokana na jaribio la kujiua. Bw John Mutwiri,41 aliwasilishwa katika Mahakama ya Maua mnamo Alhamisi wiki jana, lakini hakushtakiwa baada ya mama yake kueleza mahakama kuwa alikuwa na tatizo la kiakili. Mahakama ilimtaka mama yake awasilishe stakabadhi ambazo zinathibitisha kuwa Bw Mutwiri alikuwa na akili taahira. Pia imebainika kuwa Bw Mutwiri aliruka kutoka ghorofa ya kwanza ya jengo moja jijini Nairobi miaka michache iliyopita na kupata majeraha madogo. Mkuu wa Polisi wa Igembe Kusini Hussein Ali, alieleza Taifa Leo kuwa walimkamata Bw Mutwiri mnamo Alhamisi, akahojiwa na akasema alitaka kusafiri kuelekea Nairobi kama sababu ya kuning’inia kwenye helikopta hiyo. “Tulitaka kujua kwa nini alining’inia kwenye helikopta na akasema lengo lake lilikuwa kufika Nairobi ili kusaka ajira,” akasema Bw Ali kupitia mazungumzo ya simu na Taifa Leo. Bw Muturi alizua taharuki na hofu katika soko la Kiegoi, Meru eneobunge la Igembe Kusini mnamo Jumatano kwa kuning’inia kwa ndege hiyo wakati ambapo Bw Munya na Mbunge wa EALA Mpuru Aburi, walikuwa wakiondoka baada ya kuhutubia mkutano wa kisiasa. Ndege hiyo ilipoanza kupaa angani, wakazi waligundua kuwa kulikuwa na mwanaume ambaye alikalia na kukwamilia chuma katika upande ambao ndege hutumia kutua. Wakazi hao walimwaashiria rubani asiendelee kupaa angani zaidi ili Bw Mutwiri ashuke lakini jamaa huyo alikataa. Muda huo wote, Bw Mutwiri hakuonekana kutatarika huku akipungia umati mkono. Baada ya rubani kulazimika kutua, alitimka mbio na kuwazidi maarifa maafisa wa polisi huku wakazi nao wakiwataka maafisa hao wa usalama wasimdhuru kwa kichapo. Alitoweka kabla ya kukamatwa baadaye Alhamisi. Hata hivyo, hiki si kisa cha kwanza cha mtu kuning’nia kwenye helikopta katika Kaunti ya Meru. Mnamo 2017, Julius Mwathilie kutoka kaunti hiyo ambaye alitundikwa jina la utani ‘James Bond’, alining’nia kwenye ndege iliyokuwa imembeba Raila Odinga. Bw Odinga alikuwa ameongoza mkutano wa kisiasa katika uwanja wa Maili Tisa katika eneobunge la Igembe ya Kati ili kuwahimiza raia wajiandikishe kama wapigakura. Rubani wa Bw Odinga alilazimika kutua katika Shule ya Msingi ya Muriri, katika eneobunge la Tigania Mashariki ambayo ni umbali wa kilomita 20. Kama tu Bw Mutwiri, Bw Mwithalie alishtakiwa kwa jaribio la kujiua ila Bw Odinga aliingilia kati na akawaachiliwa huru. Tume yatangaza nafasi elfu 14 za kazi ya ualimu TUME ya Kuajiri Walimu (TSC) imetangaza nafasi 14,460 za kazi ya ualimu katika shule za msingi na upili nchini. Hatua hiyo ni katika juhudi za kupunguza uhaba mkubwa wa walimu katika shule za umma nchini. Tume hiyo ilisema inalenga kuwajiri walimu wapya 5,000 mwezi ujao na kujaza nafasi 8,230 za walimu walioondoka kwenye taaluma hiyo kwa sababu tofauti kama vile vifo, kujiuzulu na kustaafu. Kwenye nafasi hizo mpya, walimu 3, 972 wataajiriwa katika shule za upili huku 1,000 wakiajiriwa katika shule za msingi. Taasisi za mafunzo ya walimu zitapokea walimu 28. Tume hiyo pia inalenga kuwaajiri walimu katika maeneo kame kama vile kaunti za Garissa, Mandera na Wajir. Kaunti hizo ni miongoni mwa maeneo yanayokumbwa na uhaba mkubwa zaidi wa walimu kutokana na ukosefu wa usalama. Tangazo hilo linajiri wakati vigogo wakuu wa kisiasa wanatoa kila aina ya ahadi kuhusu mikakati watakayoweka kuajiri walimu. Walimu hao wataajiriwa kwa mfumo wa kazi za kudumu. Kwenye mwaka huu wa matumizi ya fedha za serikali, tume hiyo ilitengewa jumla ya Sh2.5 bilioni za kuwaajiri walimu wapya watakaopewa kazi za kudumu, na Sh1.2 bilioni za kuwaajiri walimu wengine kwa mfumo wa kandarasi. Kijumla, tume itawaajiri walimu 6, 539 katika shule za msingi na wengine 1,691 katika shule za upili. Serikali ya Tanzania yakemea ulanguzi wa watoto walemavu SERIKALI ya Tanzania imeelezea masikitiko yake kuhusu filamu iliyopeperushwa na BBC ikionyesha jinsi walanguzi wa binadamu wanavyowalaghai wazazi walio na watoto walemavu na kuwaleta nchini kuwa ombaomba. Alexander Lupilya wa sekretariati ya Kupambana na ulanguzi wa binadamu nchini Tanzania aliwashutumu wanaohusika katika biashara hiyo akisema wanakiuka haki za watoto hao walemavu. “Tumesikitika sana kama serikali kuona filamu hiyo iliyopeperushwa na BBC ikionyesha namna watoto walemavu wanavyosafirishwa Kenya kuwa watumwa na kulazimishwa kuombaomba,” akasema Bw Lupilya. Katika filamu hiyo, mwanahabari Njeri Mwangi anaonyesha jinsi wazazi wasiojiweza Tanzania hasa eneo la Mwanza wanavyolaghaiwa na kukubali kuwapa walanguzi watoto wao walemavu kuwa watumwa. Baadhi ya wazazi hao wanaahidiwa maisha mazuri na kuambiwa watatumiwa pesa kila mwezi.Mwishowe, walanguzi hao wanawanyanyasa watoto hao kwa manufaa yao wenyewe. Filamu hiyo iliyochukua zaidi ya mwaka mmoja kutayarishwa ilionyesha jinsi watoto walemavu wanaoishi katika mazingira magumu kutoka nchi jirani wanavyodanganywa na kuingia katika utumwa nchini. “Wazazi wengi maskini nchini Tanzania wanakubali kuwapa walanguzi watoto wao baada ya kuhakikishiwa maisha mazuri. Lakini mwishowe, walanguzi hao huwatumia watoto kujinufaisha na kujipatia riziki,” akafichua Bi Njeri. “Baada ya watoto kufika hapa Kenya, wanafanywa watumwa na kunyanyaswa. Kulazimishwa kuomba omba katika mitaa ya Nairobi kwa miaka mingi.” Mwanahabari huyo siku moja alimfuata mlemavu mmoja aliyetambuliwa kama Bw Fara. “Tulimfuata hadi Kariobangi ambapo tuligundua kwamba anazuiliwa na mlanguzi. Baadaye Bw Fara alifichua kwamba anadhulumiwa na kupigwa na mlanguzi wake ikiwa hajafikisha Sh2,000.” Bw Fara amekuwa na mlanguzi wake aliyetambulika kama Zengo kwa muda wa miaka kumi. Kulingana na utafiti huo, walanguzi hao wawili, Zengo na mwenzake wamekuwa wakiendeleza shughuli hiyo haramu nchini kwa miaka mingi. Kila siku, walemavu hao husafirishwa kutoka ‘makazi’ yao Kariobangi na kusafirishwa kuombaomba katika maeneo mbalimbali Nairobi. Siku moja, mwanahabari huyo pamoja na wenzake walimfuata Bw Fara hadi anakozuiliwa Kariobangi. Waligundua kuwa si Bw Fara pekee anayezuiliwa katika jengo hilo bali kuna walemavu wengine pia wanaomtumikia Zengo. “Baadaye, tuliwajulisha polisi kuhusu biashara hiyo inayoendeshwa kinyume na sheria.” Mahujaji 3,000 kusafiri Mecca, Covid ikifungia wengine TAKRIBAN Wakenya 3,000 mwaka huu watashiriki maombi ya Hija ya kila mwaka Mecca, Saudi Arabia kuungana na Waislamu zaidi ya milioni tatu kutoka kote ulimwenguni, Baraza Kuu la Waislamu Nchini (Supkem) limetangaza. Mwenyekiti wa Supkem Pwani, Sheikh Muhdhar Khitamy, hata hivyo, alisema walikuwa wametarajia idadi iwe zaidi ya 4,000. Kulingana naye, huenda ikawa vizuizi vya Covid-19 vilivyowekwa na Saudi Arabia bado ni kikwazo kwa wengi. “Umri umeathiri pakubwa idadi ya wale wanaotaka kusafiri kwa ajili ya maombi. Wanaoruhusiwa kuhudhuria lazima wawe na umri usiozidi miaka 60,” alisema Sheikh Khitamy. Baadhi ya Wakenya waliondoka nchini wiki iliyopita huku wengine wakitarajiwa kusafiri jana Jumanne jioni. Kundi la mwisho linatarajiwa kusafiri kufikia Julai 5. Kwa miaka miwili iliyopita, waumini nchini walikosa kuhudhuria Hija kwa sababu idadi iliyokubaliwa Saudi Arabia ilikuwa ndogo mno. Waandishi wapewa mwongozo wa namna ya kusuka makala na habari za kusisimua WAANDISHI wa habari wana jukumu kubwa la kusambaza habari sahihi kwa wananchi licha ya kupitia changamoto nyingi. Mwenyekiti wa chama cha waandishi wa mashinani, Kenya Correspondents Association (KCA), Bw William Oloo Janak, alisema ya kwamba waandishi haswa walioko mashinani, wana umuhimu mkubwa kwa sababu wanasambaza asilimia 75 ya habari zinazochapishwa kwenye vyombo vya habari. Alitaja masaibu tofauti wanayopitia waandishi hao kama kuzuiwa kupata habari sahihi kutoka kwa wahusika, jambo alilosema ni changamoto kwao. “Hata wakati mwingi maisha yao huwa hatarini wanapojizatiti angalau kupata habari kamili kutoka kwa wahusika,” alifafanua Bw Janak. Aliyasema hayo mnamo Jumatano mjini Nyeri katika warsha ya siku mbili iliyojumuisha waandishi 30 kutoka eneo la Mlima Kenya. Alithibitisha kuwa kwa muda wa miezi sita iliyopita waandishi wapatao 50 wamevamiwa na kuumizwa katika maeneo yao ya kazi. Licha ya mahakama kuu kuharamisha BBI, mswada maarufu unaopendekeza Katiba kufanyiwa marekebisho, Rais Uhuru Kenyatta na kiongozi wa ODM, Bw Raila Odinga na ambao ni waasisi, wamekata rufaa uamuzi huo. Mahakama ya rufaa jana ilitangaza kuwa kesi hiyo itasikilizwa kati ya Juni 29 na Julai 2, 2021. Aidha, itasikilizwa na jopo la majaji saba, wakiongozwa na jaji mkuu wa mahakama ya rufaa, Bw Daniel Musinga. Wakati ikifutilia mbali, mahakama kuu ilitaja BBI kama mswada haramu, na ambao haukuzingatia sheria za Katiba kuuanzisha. Mengi ya mabunge ya kaunti, la kitaifa na pia seneti, yaliuidhinisha. Mahakama kuu ilisisitiza marekebisho ya Katiba yanapaswa kuanzishwa na Mkenya binafsi au kundi la Wakenya binafsi, ila si asasi ya serikali. “Sheria imeweka wazi kuhusu mchakato wa marekebisho ya Katiba. Linda Katiba itaendelea kusimamia ukweli,” Karua ambaye pia ni wakili akasisitiza. Baadhi ya wanafunzi watakaonufaika na mpango huo ni wale wanaotarajia kufanya mtihani wao wa 2021. “Tunajua wazazi wengi hulemewa kuwanunulia mabinti zao bidhaa hiyo hivyo tumeonelea ni vyema kuingilia kati kama kampuni,” alisema Bi Nyoro. Alieleza kampuni ya Delmonte kwa ushirikiano na wakfu wa United Nations Foundation (UNF), watawahamasisha wanawake wapatao 10,000 waelewe vyema maswala ya kiafya ili nao wakienda mashinani wawe na ufahamu wa kuwasaidia wasichana kuhusu maswala ya kiafya. Alisema utafiti uliofanywa majuzi umebainisha kuwa asilimia 65 ya wanawake na wasichana nchini hawana uwezo wa kununua sodo kila mwezi. Bunge la Vihiga kujadili iwapo mawaziri wanne watimuliwe au la MJADALA kuhusu hoja za kutimuliwa kwa mawaziri wa kaunti na kampeni ya kusimamishwa kwa serikali ya Kaunti ya Vihiga ni masuala ambayo yatateka hisia za madiwani leo Alhamisi watakaporejelea vikao baada ya likizo fupi. Hatua hiyo hata hivyo, ililaaniwa na viongozi wa makundi ya kutetea haki ya kijamii katika kaunti ya Vihiga ambao walisema italemaza shughuli katika serikali hiyo. Kulingana na Spika Murefu, kamati hiyo teule itapewa muda wa siku saba ambapo itawaita mawaziri hao wanne na kuwahoji zaidi kabla ya kuwasilisha ripoti yake katika bunge hilo la Vihiga lenye madiwani 38. Washukiwa 12 wa genge la Wakali Kwanza wajisalimisha VIJANA 12 wanaoshukiwa kuwa wa genge la ‘Wakali Kwanza’ wamejisalimisha kwa maafisa wa polisi Kaunti ya Mombasa. Vijana hao ambao wengi wao wako chini ya umri wa miaka 18 na wengine katika umri wa miaka ya 20 walijisalimisha katika kituo cha polisi cha Nyali wakiwa pamoja na Mwenyekiti wa Shirika la Msalaba Mwekundu. Akithibitisha tukio hilo, Kamanda wa Polisi wa kaunti ndogo ya Nyali Daniel Mumasaba alisema uchunguzi wa ndani utaanzishwa kwa waliojisalimisha. “Tulishirikiana na wazee wa mtaa pamoja na wakazi tukaanzisha msako ndiposa vijana hawa wameamua kujisalimisha na kuachana na maisha ya uhalifu,” akasema Bw Mumasaba. Genge la ‘Wakali Kwanza’ linaogofya sana katika maeneo ya Nyali, Kisauni, Likoni, Mvita na Bamburi ambapo wahalifu hao wanajulikana kwa kutisha wakazi. Wanajulikana zaidi kwa kuwapiga risasi na kuwadunga visu waathiriwa wakati wa ujambazi. “Nimeamua kujitokeza leo kwa kuwa tumehakikishiwa usalama wetu. Uhalifu umekuwa maisha yangu kwa zaidi ya miaka sita,” alisema Hamisi Mwalimu, mmoja wa waliojisalimisha. Kijana huyo mwenye umri wa miaka 27, analaumu maisha yake ya uhalifu akisema kisababishi kikuu ni kutengana kwa familia yake akisema amewahi kukamatwa mara moja na kufungwa katika Gereza la Shimo la Tewa, lakini baadaye akaachiliwa kwa dhamana ya pesa. “Nina mke na watoto wanne na ndiyo sababu kuu nimeamua kujisalimisha. Marafiki zangu wengi wameuawa wakati wengine bado wako kwenye maisha ya uhalifu. Natumai watapata njia ya kutoka kabla hawajachelewa,” alisema. Mwenzake Rajab Rama Konde ambaye anajulikana zaidi kama ‘One Man Army’ anasimulia jinsi alivyoachiliwa hivi karibuni kutoka jela. Amelaumu maisha yake ya uhalifu kwa uraibu wa dawa za kulevya. “Ninapoiba au kumuibia mtu ninachofanya na pesa hizo ni kununua dawa za kulevya,” alikiri. Rama anasema alianza kujihusisha na uhalifu wakati alikuwa na umri wa miaka 17. “Nimekamatwa mara mbili. Mara ya kwanza nilizuiliwa kwa miezi tisa katika Gereza la Shimo la Tewa na mara ya pili nilikuwa nikitumikia kifungo cha mwaka mmoja,” akasema. Kulingana na mwenyekiti wa Shirika la Msalaba Mwekundu mjini Mombasa, Mahmoud Noor, vijana zaidi ya 250 wamejisalimisha kufikia sasa na kusaidiwa kuanzisha miradi tofauti tofauti. “Tayari tumesaidia zaidi ya vikundi 11 ambapo wengine wamepokea pikipiki, vifaa vya uvuvi na wengine wamejitoza katika ufugaji wa kuku,” alisema. Bw Mumasaba alilaumu wazazi kwa kupuuza watoto wao na kuwaruhusu kujihusisha na maisha ya uhalifu. Kulingana na Bi Nzai, kijana huyo alikuwa anawatoroka polisi hao kwa vile hakuwa na barakoa. “Kitsao alikuwa anang’ang’ana kutoa barakoa yake mkobani lakini hakuwa anaiona. Wakati mmoja alitaka kutoroka lakini nikamwambia atulie na aitafute tu polepole,” akasimulia Bi Nzai. “Hata alipofanikiwa kuipata alikuwa bado anashindwa kuivaa na akaanza kulalamika kuwa moyo wake ulikuwa unapiga kwa kasi kuliko ilivyo kawaida. Alinishikilia kwa nguvu akisema moyo wake unadunda kwa kasi kisha akaanza kukohoa damu,” akasema. Alipandishwa pikipiki na kukimbizwa hospitalini na walipokuwa njiani, waliona gari la polisi mbele yao eneo la Kavunjeni likiwa limejaa watu waliokamatwa. Jamaa yake, Bw Stephen Wanje, alisema marehemu alikuwa anaugua ugonjwa wa kisukari na shinikizo la damu. Familia hiyo ililaumu polisi kwa ukatili ambao hufanya raia kuwaogopa hata kama hawana makosa au wakiwa na makosa madogo. Kamanda wa Polisi wa Kaunti Ndogo ya Kilifi Kaskazini, Jonathan Koech, alishauri familia hiyo iwasilishe ripoti rasmi kwa polisi ili uchunguzi ufanywe. “Ni muhimu upasuaji wa mwili ufanywe kwanza ili kujua chanzo cha kifo. Sisi kama polisi tunataka kufanya kazi yetu kwa kuheshimu haki za binadamu, na kama kuna yeyote aliye na malalamishi kuhusu dhuluma, inafaa apige ripoti,” akasema Bw Koech. Pia aliwataka raia wafuate sheria kila wakati ikiwemo zinazolenga kuzuia ueneaji wa virusi vya corona. Bi Tecla Katana, ambaye alimlea marehemu, alisema binti yake alikuwa mwenye bidii licha ya kuugua. Majaji wakemea Uhuru, wamzuia kujadili kesi, BBI MAHAKAMA ya Rufaa imewaonya vikali viongozi wakuu serikalini na wahusika wote katika kesi kuhusu mageuzi ya katiba kupitia mchakato wa maridhiano BBI dhidi ya kujadili kesi hiyo katika vyombo vya habari na kwenye mikutano ya hadhara. Rais wa Mahakama ya Rufaa Daniel Musinga, Jaji Roselyn Nambuye na Jaji Hannah Okwengu walimtaka Rais Uhuru Kenyatta aheshimu mahakama. “Tuheshiamaneni. Mahakama haifai kushambuliwa kiholela. Hii kesi haipasi kujadiliwa katika vyombo vya habari na kwenye mikutano ya kisiasa na mingine ya hadhara. Majaji watatoa uamuzi wa busara endapo kimya kitatanda katika hafla mbalimbali. Msishutumu idara ya mahakama,” alisema Jaji Musinga. Alieleza kwamba, hakuna haja ya kuwakekejeli majaji na kuwashutumu. Majaji hao walitoa agizo hilo baada ya kuombwa na wakili Ochiel Dudley waruhusu mawakili kuwasilisha kesi ya kutaka Rais Kenyatta achukuliwe hatua kali kwa kuonyesha madharau kwa korti alipozungumzia kesi hiyo wakati wa sherehe za Madaraka Kisumu Juni 1, 2021. Mavuno ya mahindi kupungua – utafiti WAKULIMA wa mahindi na wataalamu wa Kilimo katika eneo la Kaskazini mwa Bonde la Ufa, wameeleza wasiwasi wa kupata mazao haba msimu huu kutokana na kuchelewa kwa mvua huku asilimia kubwa ya mimea iliyopandwa wakati wa kiangazi ikinyauka. Kupungua kwa mvua kumelazimisha baadhi ya wakulima wa mahindi kupunguza eneo wanalopanda mmea huo kutoka hektari 92,500 hadi 77,225 katika kaunti ya Uasin Gishu. Kaunti hiyo ilipokea chini ya milimita 22.5 ya mvua wakati wa msimu wa upanzi mwezi Aprili. Wakulima wa mahindi hupanda mumea huo kati ya Februari na Aprili na kiangazi kinachoshuhudiwa kwa sasa kinahatarisha ukuzaji mahindi. “Kwa sababu ya uhaba wa mvua wakati wa msimu wa upanzi, ni asilimia 30 ya mbegu zilizomea na hali inaweza kuwa mbaya zaidi mvua ikikosa kunyesha,” alisema Joseph Kosgei, mtaalamu wa Kilimo anayehudumu Eldoret. Wizara ya Kilimo inabashiri kwamba mavuno ya mahindi yatapungua kwa asilimia 20 ya magunia 40 milioni yaliyotarajiwa kuvunwa. Uhaba wa mvua msimu wa upanzi na uvamizi wa viwavijeshi umelaumiwa kwa kupungua kwa mavuno ya mahindi. Shirika la Agricultural Information Network (GAIN), la wizara ya kilimo ya Amerika linabashiri kwamba mavuno ya mahindi, ngano na mchele yatapungua msimu huu kutokana na kupungua kwa eneo ambalo mazao hayo yanakuzwa dhidi ya ongezeko la mahitaji ya nafaka hizo zinazotumiwa na watu wengi kwa chakula. “Mavuno ya mahindi yanabashiriwa kupungua kwa tani 3.6 milioni 2019-20 kutoka 4.05 milioni mwaka wa 2018-19,” inaonya ripoti ya Amerika. Hali hii ya kupungua kwa mavuno pamoja na wakulima kukosa motisha kunakotokana na bei duni ya mahindi sokoni msimu uliopita. Kaunti ya Uasin Gishu ilizalisha magunia 4.5 milioni ya mahindi msimu uliopita lakini yanatarajiwa kupungua msimu huu mmea huo unaponyauka kwa sababu ya kiangazi. “Kiangazi kinachoendelea ni pigo kwa wakulima ambao watapata hasara zaidi iliyosababishwa na kupanda kwa bei za mbolea na mafuta,” alisema Jackson Kosgei kutoka Moiben kaunti ya Uasin Gishu. Katika kaunti ya Trans-Nzoia, mavuno ya mahindi yanatarajiwa kuwa magunia 4.7 milioni kutoka 5 milioni msimu uliopita huku baadhi ya wakulima wa mahindi wakigeukia kilimo cha miwa. Waziri wa kilimo wa kaunti hiyo Mary Nzomo alisema miwa imepandwa katika ekari zipatazo 5000 na nyingine 2000 zinatayarishwa kupandwa mumea huo hatua ambayo inatia wasiwasi. Duale aitaka serikali ya Korane iimarishe huduma Garissa Mbunge huyo ambaye alikuwa mstari wa mbele kumuunga mkono Bw Korane wakati wa uchaguzi mkuu wa mwaka wa 2017 sasa amebadilisha maoni yake. “Nilikuwa nikimuunga mkono Gavana Korane uchaguzi uliopita, kwa sababu nlimuamini ana uwezo wa kusaidia watu wa eneo hili. Lakini hiyo haifanyiki, huduma kwa wakazi wa huku zimezidi kuzorota,” Bw Duale, alisema katika mahojiano na stesheni moja eneo hilo. Mbunge huyo alitaja sekta ya afya na maji kuwa miongoni za huduma zilizoathirika zaidi. “Zaidi ya watu 21 wakiwemo wafanyikazi wa afya wamekufa kutokana na kirusi cha Korona sababu kuu ikiwa ukosefu wa oksijeni katika hospitali. Kulikuwa na maji katika kila sekta ya mji wa Garissa, leo mabomba ni kavu, ”alisema mbunge huyo. Wakati huo huo, Bw Duale alimsifu Gavana wa zamani wa Garissa Nathif Jama kwa suala la utoaji wa huduma. “Bw Jama alifanya kazi kubwa, aliboresha miundombinu ya huduma za afya. Dawa za matibabu zilipatikana katika sekta za vijijini. Lakini leo akina mama katika kitengo chetu cha ugatuzi wanabeba vifaa vyao wenyewe kutoka nyumbani wanapokwenda kwenye wodi za akina mama, ” Bw Duale akasema. Mbunge huyo aliweka wazi kuwa hatowania utawala wa serikali mwaka wa 2022. Uhasama wa kisiasa wa Sang na Cherargei wazuka tena mbele ya kamati ya seneti MALUMBANO makali yalizuka Alhamisi kati ya Gavana wa Nandi Stephen Sang’ na seneta wa kaunti hiyo Samson Cherargei kufuatia madai kuwa serikali ya kaunti hiyo ilitumia Sh1.39 bilioni kutekeleza miradi ghushi. Kulingana na ripoti ya Mkaguzi Mkuu wa Hesabu za Nancy Gathungu serikali ya kaunti ya Nandi ilikamilisha mradi kati ya miradi 410 iliyoratibiwa kutekelezwa katika mwaka wa kifedh wa 2018/2019. “Kutotekelezwa kwa miradi kulihujumu utekelezaji wa Mpango wa Maendelo wa Kaunti ya Nandi na Ruwaza ya Maendeleo ya 2030 nchini,” ilisema ripoti hiyo iliyokuwa ikikaguliwa jana na Kamati ya Seneti kuhusu Uhasibu (CPAIC). Akirejelea ripoti hiyo Seneta Cherargei ambaye ni mwanachama wa kamati hiyo alidai kuwa kutotekelezwa kwa miradi iliyoratibiwa kwenye mpango wa maendeleo katika kaunti ya Nandi ni njia mojawapo “ambapo magavana hutumia kuiba pesa za umma.” “Bw mwenyekiti ni mojawapo ya njia wanatumia magavana kuiba pesa za umma. Iweje kwamba wakaguzi wa hesabu waliweza kuthibitisha utekeleza wa mradi mmoja pekee kati ya 410 ilhali Sh1.39 bilioni zilitengewa mpango huo?” akauliza Bw Cherargei. Kauli hiyo ilimkasirisha Gavana Sang’ ambaye alidai seneta huyo alitoa madai hayo kutokana na chuki na nia ya kumharibia sifa ili kumwangusha kisaisa. “Ni haki kwa Seneta wangu kutoa madai ya uwongo mbele ya kamati kama hii. Bw Mwenyekiti mbona unamruhusu mwenzenu kuniharibia jina kwa kuniita mwizi ilhali hana mamlaka ya kuthibitisha madai hayo. Kamati kama hii haifai kugeuzwa kuwa jukwaa la kuendeleza siasa za kuchafuliana majina,” Bw Sang’ akamwambia mwenyekiti wa CPAIC Ochilo Ayacko, huku akionekana mwenye hasira. Hapo ndio Bw Ayacko ambaye ni Seneta wa Rongo aliingilia kati na kutuliza hali kwa kuaamuru kwamba maafisa wa Bi Gathungu walirejee nyanjani katika kaunti ya Nandi na wathibitishe “hali ya miradi hiyo wakati huu.” Bw Njoroge alilalamika kuwa, hatua ya kuongeza ushuru wa pombe itakuwa pigo kuu kwa sekta ya burudani ambayo iliathirika zaidi kutokana na janga la Covid-19. Sekta ya burudani inakadiria hasara ya Sh19.8 bilioni kila mwaka huku idadi ya vilabu nchini ikipungua hadi 32,000 kutoka 54,000 na kusababisha waajiriwa wasiopungua 110,000 kupoteza kazi, kulingana na Mwenyekiti huyo. BrighterMonday yazindua teknolojia ya kuwasaidia waajiri kupata wafanyakazi bora JUKWAA la mtandao la kuchapisha nafasi za kazi la BrighterMonday, limezindua teknolojia mpya inayowasaidia waajiri kupata wafanyakazi bora walio na tajriba na uwezo wa kuimarisha na kufanikisha biashara na kampuni zao. Teknolojia hiyo mpya inasaidia kupunguza muda wanaochukua waajiri kupata wafanyakazi waliohitimu. Haya yanafuata mabadiliko na uvumbuzi mbalimbali katika sekta ya ajira. Teknolojia hiyo mpya hurahisisha mchakato wa kuajiri kwa gharama nafuu kwa wakati unaofaa zaidi ikilinganishwa na mbinu za jadi za kuajiri. Kadhalika, itasaidia kuokoa muda na pesa wanazotumia waajiri hasa katika kuwachuja wanaotafuta kazi jambo ambalo linapunguza muda unaochukuliwa kwa mchakato wa kuajiri. Kwa jumla, waajiri wataweza kupata wafanyakazi bora wenye tajriba wanaohitaji katika kampuni au biashara lengwa. Uzinduzi huo unakuja wiki chache baada ya jukwaa hilo kutangazwa kuwa maarufu na lenye kupendelewa na mamilioni ya wanaotafuta ajira. Akizungumza mwishoni mwa mwezi Mei, mkuu wa idara ya mauzo katika kampuni hiyo Erick Wilson Wafula alisema kuwa, kampuni hiyo itaendelea kupanua huduma zake ili kuleta pamoja watu wengi zaidi wanaotafuta ajira na waajiri. “Tuna uwezo wa kuwezesha waajiri kupata watu waliona tajriba hitajika ili kuboresha sekta ya ajira nchini. Waajiri watapata orodha ya majina ya watu waliobobea katika sekta hitajika. Hii itawawezesha kuwaajiri watu waliona uwezo wa kuwasaidia kuendeleza na kuimarisha kampuzi zao,” akasema Bw Wafula Mjukuu wa Moi aandamwa na mke waliyetalikiana agharimie zaidi malezi ya watoto MJUKUU wa marehemu Daniel Moi, Bw Collins Kibet, bado anakumbwa na masaibu baada ya mkewe waliyetengana kukata rufaa akidai posho ya juu kuliko Sh1.5 milioni za kutunza watoto ambazo mahakama iliagiza alipwe kila mwaka. Bi Gladys Jeruto Tagi kwenye rufaa aliyowasilisha katika Mahakama Kuu ya Nakuru, anataka uamuzi wa Hakimu Mwandamizi Benjamin Limo ubadilishwe ili Bw Collins Kibet Moi ashurutishwe kubeba mzigo mkubwa zaidi wa kutunza watoto wao wawili walio na umri wa miaka 11 na 9. Mzigo utapanda hadi Sh6 milioni. Katika uamuzi aliotoa Juni 2, Bw Limo aliagiza Bw Kibet kukidhi mahitaji ya elimu, matibabu na kugawana gharama ya burudani na Bi Tagi, gharama ya jumla ikiwa Sh1.5 milioni kwa mwaka. Hakimu aliagiza Bi Tagi kushughulikia mahitaji yaliyosalia. Bi Tagi alikuwa ameomba korti imshurutishe Bw Kibet kumlipa Sh200,000 kila muhula wa elimu, Sh200,000 za bima ya matibabu na Sh100,000 za burudani. Aidha, alitaka Sh100,000 za chakula, Sh150,000 za matumizi yake binafsi, Sh100,000 za mavazi, na Sh50,000 za mjakazi. Sampuli za wanaohofiwa kuugua ‘monkeypox’ kupimwa nchini Senegal SAMPULI za Wakenya wanne wanaohofiwa kuugua ugonjwa wa ndui ya nyani jana zilisafirishwa hadi Senegal kufanyiwa uchunguzi wa kimatibabu. Wizara ya Afya jana Ijumaa iliidhinisha sampuli hizo zipimwe katika nchi hiyo ya Afrika Magharibi kwa sababu Kenya haina vifaa vya kuendesha vipimo hivyo kwa ugonjwa huo ambao ni nadra sana uchipuke. “Vipimo hivyo vinatumika na kemikali na kwa kuwa hatuna uwezo na rasilimali ya kuendesha vipimo hivyo, ilibidi tuwapeleke hadi nchi ambayo imepambana na virusi hivyo na maabara yao yameidhinishwa,” akasema afisa wa wizara ya afya. Kaimu Mkuu wa Idara inayohusika na kutathmini maambukizi ya magonjwa Dkt Emmanuel Okunga naye alisema nchi imekuwa na kisa kimoja tu kinachoshukiwa cha mtu kuugua ndui ya nyani. Hata hivyo, alisema vipimo vilionyesha mtu aliyeshukiwa kuugua ugonjwa huo hakua nao. Wakati huo huo, Wakenya ambao walipokea chanjo ya corona miezi sita iliyopita wameshauriwa waendee dozi ya nne ili kuimarisha kinga dhidi ya corona mwilini mwao wakati ambapo maambukizi yamekuwa yakiongezeka nchini. Hoja hiyo ilipitishwa licha ya madai kutoka kwa baadhi ya viongozi wa kaunti ya Nakuru kwamba serikali hiyo aliwatupa watoto chokoraa katika msitu wa Chemususu kusudi mji wa Nakuru upata hadhi hiyo mpya. Maseneta wanachama wa Kamati hiyo, inayoongozwa na Seneta wa Homa Bay Moses Kajwang, walisema licha ya kutolewa kwa madai hayo, mji wa Nakuru umetimiza masharti yote ya kupindisha hadhi kuwa jiji. “Tumetembelea mji wa Nakuru na kugundua kuwa umetimiza sifa zote zinazohitajika kwake kupandishwa hadhi. Kwa hivyo, kamati yangu imeidhinisha kuwa mji wa Nakuru upewe nafasi ya kuwa jiji,” akasema Bw Kajwang’. Kwa hivyo, sasa Rais Kenyatta atahitajika kuupa mji wa Nakuru hati ya kupanda cheo kwa mujibu wa sehemu ya 7 ya Sheria kuhusu Miji na Majiji. ICJ, Linda Katiba zashambulia Uhuru TUME ya Kimataifa ya Wanasheria (ICJ) na vuguvugu la Linda Katiba zimemkashifu Rais Uhuru Kenyatta kwa kile zilisema ni hatua yake ya kuingilia uhuru wa Idara ya Mahakama. Kupitia taarifa aliyotoa Alhamisi mwenyekiti wa ICJ tawi la Kenya Kelvin Mogeni alisema matamshi ambayo Rais Kenyatta alitoa wakati wa sherehe za Madaraka Dei jijini Kisumu, Jumanne pia ni tisho kwa maafisa wa idara ya mahakama akiwemo Jaji Mkuu Martha Koome. “Tunasema kuwa matamshi hayo ni hujuma kwa uhuru wa idara ya mahakama na yanalenga kutisha na kudunisha hadhi ya nguzo hiyo ya serikali. Tungependa kusisitiza kuwa kauli ya Rais ilikuwa ni ya kushusha hadhi ikizingatiwa kuwa ilitolewa wakati wa sherehe za kitaifa,” akasema. Kwa upande wake, Linda Katiba ilisema mwenendo wa Rais Kenyatta wa kushambulia majaji na kukaidi maamuzi yao ni sawa na “kutangaza mapinduzi ya idara hiyo.” “Bila kujali kile ambacho mtu anafikiri kuhusu suala lililo mbele ya mahakama, hakuna aliye na ruhusa ya kushambulia au kutisha majaji. Hatua kama hiyo inashusha hadhi na heshima ya idara ya mahakama na hata usalama wa maafisa wa mahakama,” likasema kundi hilo linalopinga mchakato wa mageuzi ya Katiba. Bw Mogeni alimtaka Rais Kenyatta kujishughulisha na majukumu yake ya uongozi na akome kabisa kutoa matamshi yanayolenga kuhujumu mamlaka ya idara ya mahakama. “Aidha, tunamwonya kabisa Rais kulizingumzia suala hilo ambalo sasa liko mbele ya Mahakama ya Rufaa,” akaongeza. ICJ ilimtaka Rais Kenyatta kuwasilisha malalamishi yoyote dhidi ya afisa yeyote wa mahakama kwa kufuata utaratibu unaofaa ikiwa anahisi kukwazwa na uamuzi wa Mahakama Kuu wa kuharamisha Mswada wa Mageuzi ya Katiba kupitia mpango wa maridhiano (BBI). Katiba hotuba yake wakati wa maadhimisha ya Madaraka Dei ya 58 jijini Kisumu Rais Kenyatta alisema uhuru wa mahakama ni tishio kwa uthabiti wa taifa. “Mahakama sasa imevuka mipaka na inatisha kuwapokonya raia uhuru wao wa kutekeleza haki yao ya kidemokrasia. Inataka kuvuruga uwezo wa wananchi kufanya maamuzi kuhusu jinsi ambavyo wangetaka kutawaliwa na kujitolea kwa kupata suluhu kwa fujo ambazo zimekuwa zikigubika taifa hili kila baada ya uchaguzi,” akasema Rais Kenyatta akihutubu katika uwanja mpya wa Kimataifa wa Michezo wa Jomo Kenyatta katika eneo la Mamboleo, Kisumu. Nyumba za kisasa kujengwa Ruiru na Thika WAKAZI wa Ruiru watanufaika kwa ujenzi wa nyumba 500 eneo la Majengo karibu na soko kuu la eneo hilo. Gavana wa Kiambu, Dkt James Nyoro, alieleza kuwa mji wa Ruiru unastahili kujengwa nyumba za kisasa kutokana na ongezeko la watu. Alieleza kuwa nyumba za hapo awali zilijengwa zaidi ya miaka 50 iliyopita na kwa hivyo tayari zimepoteza umuhimu wake. Wakati huo pia alieleza kuwa nyumba zote zilizojengwa na manispaa ya hapo awali ya Thika, zitafanyiwa ukarabati ili ziwe katika hali ya kisasa. Nyumba hizo in zile za Depot, na Jamafosa zilizoko mjini Thika. “Tunaelewa nyumba hizo zilijengwa zamani na kwa hivyo zimepoteza uzuri wake. Kwa hivyo ni vyema kujenga nyingine mpya za kisasa,” alisema Dkt Nyoro. Alitoa wito kwa wawekezaji wajitokeze mjini Thika ili waweze kupata nafasi ya kujenga nyumba katika ardhi ya ekari 23. Aliyasema hayo mjini Thika mnamo Alhamisi alipohudhuria hafla iliyojumuisha zaidi ya vyuo vya masomo 10 vilivyofika katika uwanja wa Mama Ngina ili kuonyesha baadhi ya kozi wanazosoma kwa mwongozo unaotangazwa kama (Smart Education Expo), iliyohudhuriwa na vyuo tofauti na wawakilishi wao. Zaidi ya vyuo vya mafunzo 10 vilihudhuria ikiwemo Mount Kenya, Zetech, na Cascade miongoni mwa vingine. Alisema wanafunzi wengi waliokamilisha elimu ya sekondari walitarajiwa kuhudhuria hafla hiyo ili wapate mwongozo wa kujichagulia masomo watakayochagua watakapojiunga na vyuo hivyo. Alithibitisha kuwa kwa mwaka mmoja na nusu uliosalia serikali ya Kaunti ya Kiambu itafanya juhudi kuona ya kwamba mji wa Thika iumepiga hatua ili kuona ya kwamba Ajenda Nne muhimu za serikali ya kitaifa ambapo ujenzi wa nyumba mpya unahusika, zinatimizwa kabla ya mwaka mmoja na nusu ujao. Munyalo alishtakiwa kwa mauaji ya mtu mmoja aliyekuwa na umri wa miaka 28 na akatambuliwa kuwa ni Morris Kimathi. Tukio hilo linasemekana kutokea mnamo Mei 16 katika barabara ya Bula Sheikh ndani ya maskani ya burudani wakati Afisa Munyalo na maafisa wengine walikuwa wakipiga doria katika mji huo saa za jioni wakati wa kafyu. Sababu kuu ya kile kilichotokea wakati wa tukio hilo bado haijajulikana. Afisa huyo alikamatwa mara moja baada ya wakazi kuandamana katika mji wa Garissa, Jumatatu, Mei 17. Afisa Munyalo alifikishwa mbele ya korti siku ya Alhamisi, Mei 20, ambapo Idara ya Upelelezi wa Makosa ya Jinai (DCI) kuomba muda zaidi wa uchunguzi na afisa huyo kuzuiliwa katika Kituo cha Polisi cha Madogo akisubiri uchunguzi. Walakini, upande wa mashtaka leo ulikuwa umepinga dhamana ikisema kuwa iwapo mshtakiwa ataachiliwa atakua tishio kubwa kwa usalama wake na wengine. Lakini jaji huyo alipinga ombi hilo na kutaja kuwa sio sababu tosha ya kumnyima mshtakiwa dhamana. “Idara ya upelelezi wa jinai (DCI) inachunguza baadhi ya vituo vya afya ambavyo vimekuwa vikitoa chanjo ya Covid-19 kwa watu na kuwatoza. Ningependa kuwatahadharisha Wakenya kuwa shughuli hiyo ni haramu na huenda baadhi yao wanawadunga maji na kuwatoza fedha,” akasema Bw Kagwe. Waziri alisema hayo wakati ambapo Wizara ya Afya inakabiliana na changamoto za kupata shehena nyingine ya chanjo ya AstraZeneca kwa ajili ya utoaji wa chanjo hiyo kwa Wakenya waliopata chanjo ya kwanza. Kufikia Ijumaa ni watu 1,386 walikuwa wamepata awamu ya pili ya dozi ya AstraZeneca kote nchini. Miongoni mwao ni wahudumu wa afya 1,202 maafisa wa usalama 69 walimu 20 na watu 11 wenye umri wa miaka 58 na zaidi. Huku serikali ya Kenya ikikabiliwa na uhaba wa chanjo ya corona takwimu za wizara zinaonyesha kaunti za magharibi mwa Kenya zikiongozwa na Kisumu zimekuwa zikiandikisha idadi za juu za maambukizi ya virusi vya corona. Wazee watakasa madhabahu ya Agikuyu ZAIDI ya wazee 2,000 jana walikongamana katika madhabahu ya Mukurwe wa Nyagathanga, Kaunti ya Murang’a, kuitakasa baada ya kutumika mwezi uliopita kumtawaza Spika Justin Muturi kama msemaji wa ukanda wa Mlima Kenya. Kulingana na mwenyekiti wa Baraza la Wazee la Jamii ya Agikuyu (KCE), Bw Wachira Kiago, wazee walioshiriki kwenye hafla hiyo walitoka katika kaunti za Lamu, Nyeri, Kirinyaga, Embu, Meru, Nakuru, Laikipia, Tharaka Nithi na Meru. Wazee hao walipewa hifadhi na Gavana wa Murang’a, Mwangi wa Iria. Hata hivyo, ni wazee 30 pekee waliohusika katika utoaji wa matambiko maalum. Hafla hiyo ilianza mwendo wa saa kumi na nusu alfajiri. Bw Kiago alisema kuwa lengo kuu la utakasaji huo linafuatia kutawazwa kwa Bw Muturi katika eneo ambalo hutumika kuendesha maombi na masuala ya kitamaduni ya jamii. Alfasiri kutawazwa kwa Bw Muturi, ambaye ndiye Spika wa Bunge la Kitaifa kama shughuli ya kisiasa ambayo kamwe hailingani na taratibu zinazofaa kuandaliwa katika eneo hilo. Eneo hilo linaaminika kuwa asili ya jamii ya Agikuyu. Shughuli ya utakasaji ilihusisha kuchinjwa kwa mbuzi kadhaa, utengenezaji wa pombe ya kitamaduni aina ya ‘Muratina’ na kusafisha madhabahu hayo kwa matumbo ya mbuzi hao. Hata hivyo, Mzee Kung’u Muigai, aliyeongoza shughuli za kumtawaza Bw Muturi, alipuuzilia mbali hafla hiyo, akisema eneo hilo si mahali pa kuendeshea maombi. “Eneo hilo ndilo chimbuko la wazazi wetu. Hakuna kosa lolote kwa watoto kuwapeleka marafiki wao nyumbani kwa wazazi wao. Tulienda nyumbani kujadili masuala ya kitamaduni wala si ya kisiasa. Hatukumfanya Bw Muturi kuwa kiongozi wa kisiasa, bali tulimfanya kiongozi wetu kutusaidia kuwafikia wenzetu katika eneo la Mlima Kenya Mashariki,” akasema Mzee Muigai, kwenye mahojiano na Taifa Leo. WAFANYABIASHARA waliozuiwa kuendesha biashara zao katika bustani ya Mama Ngina sasa wana matumaini baada ya mfanyabiahara na rafiki wa karibu wa Gavana wa Mombasa, Bw Suleiman Shahbal kuwaahidi kutatua suala hilo. “Tuko zaidi ya wafanyabiashara 350 hapa, lakini kila siku tunakosa riziki yetu kisa na sababu tumefungiwa nje ya mahali tulikuwa tukiendeleza biashara zetu. Tunaumia sana na tumejaribu kutoa wito mara kadhaa lakini hakuna anayetujali wala kutupa majibu,” akasema msimamizi wao Bw Salim Bawazir. Bustani hiyo ya Mama Ngina ilifungwa mwezi wa Mei, pamoja na sehemu nyingine za nchi kutokana na juhudi za kupunguza kusambaa kwa Covid-19. “Tunaona sehemu nyingine zishafunguliwa na wanaendeleza biashara zao. Lakini sisi tunashangaa mbona hapa mpaka sasa kumefungwa,” akalalamika. Wafanyabiashara hao hujishughulisha na uuzaji wa vyakula, bidhaa na nguo za utamaduni. “Watoto wamerudi nyumbani kwa likizo ndogo. Hatujui na hali hii ngumu tutawalisha vipi. Wakirudi shule watataka karo za shule. Tunaomba kama wananchi wa Kenya tuangaliwe na turuhusiwe kuendeleza biashara zetu,” akasema mfanyabiashara mwingine Asha Chengo. Wafanyabiashara 350 walikuwa wamechaguliwa hapo awali kuwa ndio watakaoruhusiwa kuendeleza biashara zao katika bustani hiyo. Nyumba za kisasa kujengwa Ruiru na Thika WAKAZI wa Ruiru watanufaika kwa ujenzi wa nyumba 500 eneo la Majengo karibu na soko kuu la eneo hilo. Gavana wa Kiambu, Dkt James Nyoro, alieleza kuwa mji wa Ruiru unastahili kujengwa nyumba za kisasa kutokana na ongezeko la watu. Alieleza kuwa nyumba za hapo awali zilijengwa zaidi ya miaka 50 iliyopita na kwa hivyo tayari zimepoteza umuhimu wake. Wakati huo pia alieleza kuwa nyumba zote zilizojengwa na manispaa ya hapo awali ya Thika, zitafanyiwa ukarabati ili ziwe katika hali ya kisasa. Nyumba hizo in zile za Depot, na Jamafosa zilizoko mjini Thika. “Tunaelewa nyumba hizo zilijengwa zamani na kwa hivyo zimepoteza uzuri wake. Kwa hivyo ni vyema kujenga nyingine mpya za kisasa,” alisema Dkt Nyoro. Alitoa wito kwa wawekezaji wajitokeze mjini Thika ili waweze kupata nafasi ya kujenga nyumba katika ardhi ya ekari 23. Aliyasema hayo mjini Thika mnamo Alhamisi alipohudhuria hafla iliyojumuisha zaidi ya vyuo vya masomo 10 vilivyofika katika uwanja wa Mama Ngina ili kuonyesha baadhi ya kozi wanazosoma kwa mwongozo unaotangazwa kama (Smart Education Expo), iliyohudhuriwa na vyuo tofauti na wawakilishi wao. Zaidi ya vyuo vya mafunzo 10 vilihudhuria ikiwemo Mount Kenya, Zetech, na Cascade miongoni mwa vingine. Alisema wanafunzi wengi waliokamilisha elimu ya sekondari walitarajiwa kuhudhuria hafla hiyo ili wapate mwongozo wa kujichagulia masomo watakayochagua watakapojiunga na vyuo hivyo. Alithibitisha kuwa kwa mwaka mmoja na nusu uliosalia serikali ya Kaunti ya Kiambu itafanya juhudi kuona ya kwamba mji wa Thika iumepiga hatua ili kuona ya kwamba Ajenda Nne muhimu za serikali ya kitaifa ambapo ujenzi wa nyumba mpya unahusika, zinatimizwa kabla ya mwaka mmoja na nusu ujao. “Leo (Jumamosi) asubuhi, wanamgambo wawili wa kundi la al-Shabaab walipigwa risasi na kuuawa na vikosi vya usalama vinavyoendesha Operesheni ya Linda Amani katika msitu wa Boni. Operesheni hiyo bado inaendelea katika msitu huo,” akasema Bw Macharia. Aliwaomba wananchi kuwa macho na kuripoti mtu yeyote wanayetilia shaka mienendo yake kwa vikosi vya usalama. Duru za kiusalama ziliiambia Taifa Jumapili kwamba kisa hicho kilifanyika mwendo wa kumi kasorobo alfajiri. Viongozi wataka kaunti 8 za Mashariki kuungana BAADHI ya wanasiasa kutoka kaunti nane za uliokuwa mkoa wa mashariki Kenya wanataka eneo hilo kuungana kisiasa kabla ya uchaguzi mkuu wa 2022. Wakiongozwa na Gavana wa Meru Kiraitu Murungi na mwenzake wa Machakos Alfred Mutua, viongozi hao wanasema kwamba kuungana kwa eneo hilo kisiasa kutawapa wakazi nafasi ya kutetea maslahi yao katika serikali ya kitaifa. Mkoa wa Mashariki uliohusisha kaunti kaunti za Meru, Marsabit, Isiolo, Embu, Machakos, Kitui Makueni na Tharaka Nithi ambayo ilibuniwa chini ya mfumo wa utawala wa ugatuzi. Wakizungumza Ijumaa katika eneo la Kiagu, Imenti ya Kati kaunti ya Meru, magavana hao walisema kwamba vyama vya kisiasa vilivyo na mizizi eneo hilo vinapaswa kuungana ili liwe na nguvu kwenye uchaguzi mkuu ujao. “Tunahitaji muungano mkubwa ambao utaleta pamoja kaunti nane za mashariki ya Kenya ambao utatusaidia kutoa mgombeaji mwenye nguvu wa urais kwenye uchaguzi mkuu ujao,” alisema Gavana Mutua. Kulingana na takwimu za IEBC, kuna zaidi ya wapigakura 3 milioni waliosajiliwa katika kaunti hizo nane. Bw Kiraitu alisikitika kwamba kwa muda mrefu, eneo la mashariki ya Mlima Kenya limechukuliwa kama mgeni katika siasa za nchi tangu uhuru. Gavana huyo wa chama cha Jubilee ametangaza azma ya kuunda chama cha eneo la Mlima Kenya mashariki atakachotumia kwenye uchaguzi mkuu wa 2022. Gavana Mutua ni kiongozi wa chama chake cha Maendeleo Chap Chap na ametangaza kuwa atagombea urais kwenye uchaguzi mkuu wa 2022. “Tumechoka kuwa watazamaji na kuchukuliwa kama wageni katika ngoma ya siasa kwa miaka mingi. Wakati huu, eneo la mshariki ya mlima limefungua macho na tuko tayari kuungana na wenzetu kama Mutua, Kalonzo Musyoka (kiongozi wa chama cha Wiper) Charity Ngilu (Narc) na vyama vingine ambavyo vinatetea maslahi yetu ya kisiasa kwa kuwa sasa tunafufua chama chetu,” alisema Bw Kiraitu. Kabla ya uchaguzi mkuu wa 2017, Bw Kiraitu alikuwa akiongoza chama cha Alliance Party of Kenya (APK) ambacho ni moja ya vilivyovunjwa kuunda chama cha Jubilee. Mnamo Jumatano, Bw Kiraitu alitangaza kuwa Jubilee imekufa kaunti ya Meru na akafichua kuwa ataunda chama cha kisiasa atakachotumia kwenye uchaguzi mkuu wa 2022. Magavana hao walikuwa wameandamana na wabunge na madiwani kadhaa katika mazishi ya Eunice Karegi aliyekuwa MCA katika bunge la kaunti ya Meru. Kauli yao inajiri wakati mzozo umezuka kati ya viongozi wa eneo la Mlima Kenya mashariki na Mlima Kenya magharibi kufuatia kutawazwa kwa Spika wa Bunge Justin Muturi kuwa msemaji wa eneo hilo. Wito wazee wa nyumba 10 walipwe kusambaza kadi za Huduma Namba WAKAZI wa Mtondia na Kibarani, Kaunti ya Kilifi wameitaka serikali ya kitaifa kuwalipa wazee wa nyumba kumi ili kuwawezesha kutekeleza vilivyo shughuli ya kusambaza kadi za Huduma Namba. Wazee hao wa nyumba kumi wanazunguka vijijini wakiwapa wananchi kadi zao za Huduma. Kulingana na wakazi hao, hatua hiyo itawapunguzia mzigo wa kutozwa ada na wazee hao wa nyumba kumi kabla ya kupewa kadi zao za Huduma. Wakizungumza na Taifa Leo wakazi hao walilalamikia hatua ya wazee wa nyumba kumi kuwatoza ada ilhali kadi hizo za Huduma zinapaswa kupeanwa bila malipo na kusema ilikuwa ni dhuluma. Kwa upande wake naibu kamishna wa Kilifi Kaskazini Bw Josphat Mutisya alisema wazee wa nyumba kumi hawastahili kuitisha pesa wanapopeana kadi hizo . Bw Hamisi Ali alisema kuwa wakazi wanatozwa kati ya Sh20 na Sh30. “Huwezi kumtuma mwananchi kazi kubwa kama hii ambayo inasimamiwa na serikali kuu bila kumwezesha kutekeleza jukumu hilo. Wananchi wamekataa kulipa na kadi za huduma namba bado ziko katika ofisi na wahusika hawajazipata hadi wa leo,”akasema. Alisema wazee hao hung’ang’ana kuhakikisha kuwa serikali kuu inatimiza malengo yake kwa mwananchi na itakuwa bora iwapo watasaidiwa katika majukumu yao. Bi Beatrice Mwinga alieleza kuwa wazee wa nyumba kumi hubaki na kadi hizo wakazi wakikosa kuwapa pesa. Mke na mwanawe Matasi kufanyiwa upasuaji Jumatatu KIPA nambari moja wa zamani wa Harambee Stars, Patrick Matasi amefichua kuwa mkewe na mwanawe wa kiume watafanyiwa upasuaji Juni 7. Mchezaji huyo wa zamani wa AFC Leopards, Posta Rangers na Tusker, ambaye tangu Oktoba 2018 amekuwa akichezea miamba wa Ethiopia Saint George, alihusika katika ajali mbaya ya barabarani akiwa na familia hiyo yake mnamo Juni 1. Gurudumu la gari lake lilipasuka gurudumu katika eneo la Lessos mjini Kapsabet katika Kaunti ya Nandi na kubingiria mara kadhaa wakirejea mjini Nairobi kutoka nyumbani katika kaunti ya Kakamega. Mombasa: Wiper ina hadi Juni 9 CHAMA cha Wiper sasa kitalazimika kuteua mgombea mwingine wa ugavana wa Mombasa kabla ya Juni 9, 2022 baada ya Tume Huru ya Uchaguzi na Mipaka (IEBC) kumzima aliyekuwa Gavana wa Nairobi Mike Sonko kuwania kiti hicho. Kwenye kikao na wanahabari katika Bomas of Kenya Jumamosi, Juni 4, 2022, mwenyekiti wa tume hiyo Wafula Chebukati alisema kuwa Bw Sonko hajahitimu kuwania kwa kiti chochote cha umma kwa misingi kuwa aliondolewa afisi 2020 kwa matumizi mabaya ya afisi miongoni mwa maovu mengine. “Kwa misingi ya kipengele cha 75 (3) cha Katiba watu ambao waliondolewa mamlaka kwa kukiuka hitaji la Sura ya Sita ya Katiba kuhusu Maadili na Uongozi Bora hawezi kuruhusiwa kushikilia afisi ya umma kwa njia ya kuchaguliwa au kuteuliwa,” akasema. Bw Sonko ni miongoni mwa wawaniaji 241 ambao Tume ya Maadili na Kupambana na Ufisadi (EACC) imependekeza kuwa wasiruhusiwe kuwania viti mbalimbali katika uchaguzi mkuu wa Agosti 9 kwa misingi ya kutohitimu kimaadili. Kando Bw Sonko, Chitavi Antony Mkhala, ambaye pia anawania ugavana Mombasa na Karungo Wa Thangwa anayewania useneta wa Kiambu, pia wamezimwa kushiriki uchaguzi mkuu ujao kwa misingi ya kufeli kutimiza matakwa ya Sura ya Katiba. Bw Chitavi alipata chetu cha chama cha United Democratic Party (UDP) kuwania ugavana wa Mombasa, ilhali Bw Wa Thang’wa alikuwa ameshinda tiketi ya chama cha United Democratic Alliance (UDA) kupeperusha bandera yake katika kinyangányiro cha Useneta kaunti ya Kiambu. “Msimamo wa tume hii ni kwamba kipengele cha 75 cha Katiba iko bayana na ni rahisi kutekelezwa. Hakina ibara nyingine ambayo inaweza kumwokoa mtu. “Kwa hivyo, wawaniaji hao watatu ambao waliondolewa afisini kwa kosa la matumizi mabaya ya mamlaka yao hawawezi kuruhusiwa kuwania viti vingine katika uchaguzi wowote nchni Kenya,” Bw Chebukati. IEBC pia imezuia Bw Thuo Mathenge kuwania ugavana wa Nyeri kwa tiketi ya Kanu kwa msingi ya kutohitimu kwa angalau shahada ya kwanza ya digrii. Mwingine aliyezimwa kuwania ugavana kwa msingi hiyo hiyo ni Mbunge wa Turkana ya Kati Jeremiah Loromukai ambaye alitaka kuwania ugavana wa Turkana kwa tiketi ya chama cha ODM. Bw Sonko alitimuliwa afisini kama Gavana wa Nairobi mnamo Desemba 2020 na madiwani wa Bunge la Kaunti hiyo. Alikabiliwa na makossa manne ya ukiukaji wa Katiba, matumizi mabaya ya mamlaka ya afisi yake, mienendo mibaya, ufisadi miongoni mwa makossa mengine.. Hatua hiyo baadaye iliidhinishwa na Bunge la Seneti na kumfanya Bw Sonko kuwa gavana wa kwanza nchini kutimuliwa afisini tangu kuanzishwa kwa utawala wa ugatuzi mnamo 2013. Mombasa: Wiper ina hadi Juni 9 CHAMA cha Wiper sasa kitalazimika kuteua mgombea mwingine wa ugavana wa Mombasa kabla ya Juni 9, 2022 baada ya Tume Huru ya Uchaguzi na Mipaka (IEBC) kumzima aliyekuwa Gavana wa Nairobi Mike Sonko kuwania kiti hicho. Kwenye kikao na wanahabari katika Bomas of Kenya Jumamosi, Juni 4, 2022, mwenyekiti wa tume hiyo Wafula Chebukati alisema kuwa Bw Sonko hajahitimu kuwania kwa kiti chochote cha umma kwa misingi kuwa aliondolewa afisi 2020 kwa matumizi mabaya ya afisi miongoni mwa maovu mengine. “Kwa misingi ya kipengele cha 75 (3) cha Katiba watu ambao waliondolewa mamlaka kwa kukiuka hitaji la Sura ya Sita ya Katiba kuhusu Maadili na Uongozi Bora hawezi kuruhusiwa kushikilia afisi ya umma kwa njia ya kuchaguliwa au kuteuliwa,” akasema. Bw Sonko ni miongoni mwa wawaniaji 241 ambao Tume ya Maadili na Kupambana na Ufisadi (EACC) imependekeza kuwa wasiruhusiwe kuwania viti mbalimbali katika uchaguzi mkuu wa Agosti 9 kwa misingi ya kutohitimu kimaadili. Kando Bw Sonko, Chitavi Antony Mkhala, ambaye pia anawania ugavana Mombasa na Karungo Wa Thangwa anayewania useneta wa Kiambu, pia wamezimwa kushiriki uchaguzi mkuu ujao kwa misingi ya kufeli kutimiza matakwa ya Sura ya Katiba. Bw Chitavi alipata chetu cha chama cha United Democratic Party (UDP) kuwania ugavana wa Mombasa, ilhali Bw Wa Thang’wa alikuwa ameshinda tiketi ya chama cha United Democratic Alliance (UDA) kupeperusha bandera yake katika kinyangányiro cha Useneta kaunti ya Kiambu. “Msimamo wa tume hii ni kwamba kipengele cha 75 cha Katiba iko bayana na ni rahisi kutekelezwa. Hakina ibara nyingine ambayo inaweza kumwokoa mtu. “Kwa hivyo, wawaniaji hao watatu ambao waliondolewa afisini kwa kosa la matumizi mabaya ya mamlaka yao hawawezi kuruhusiwa kuwania viti vingine katika uchaguzi wowote nchni Kenya,” Bw Chebukati. IEBC pia imezuia Bw Thuo Mathenge kuwania ugavana wa Nyeri kwa tiketi ya Kanu kwa msingi ya kutohitimu kwa angalau shahada ya kwanza ya digrii. Mwingine aliyezimwa kuwania ugavana kwa msingi hiyo hiyo ni Mbunge wa Turkana ya Kati Jeremiah Loromukai ambaye alitaka kuwania ugavana wa Turkana kwa tiketi ya chama cha ODM. Bw Sonko alitimuliwa afisini kama Gavana wa Nairobi mnamo Desemba 2020 na madiwani wa Bunge la Kaunti hiyo. Alikabiliwa na makossa manne ya ukiukaji wa Katiba, matumizi mabaya ya mamlaka ya afisi yake, mienendo mibaya, ufisadi miongoni mwa makossa mengine.. Hatua hiyo baadaye iliidhinishwa na Bunge la Seneti na kumfanya Bw Sonko kuwa gavana wa kwanza nchini kutimuliwa afisini tangu kuanzishwa kwa utawala wa ugatuzi mnamo 2013. Tume hiyo inayotarajiwa kufunga shughuli za kutathmini wagombeaji ugavana Mombasa leo, ilikuwa imemratibisha Bw Sonko kuwasilisha hati zake za uwaniaji leo kabla mwenyekiti, Bw Wafula Chebukati, kutangaza uamuzi wa kumzima kwa sababu za kimaadili. Kwingineko, Mbunge wa Mvita, Bw Abdulswamad Nassir, anayewania ugavana Mombasa kupitia kwa ODM, jana alikuwa wa kwanza kuidhinishwa na IEBC. Wagombeaji wengine ambao walikuwa wamepangiwa kutathminiwa tangu wikendi walipatikana kuwa na kasoro katika stakabadhi zao, wakapewa muda kuzirekebisha. Kwa upande mwingine, aliyekuwa seneta, Bw Hassan Omar, alisemekana alikuwa ameomba muda zaidi na anatarajiwa kufika mbele ya IEBC leo. Bw Nassir ambaye aliandamana na mgombea mwenza wake, Bw Francis Thoya, alisema kuidhinishwa kwake ni mwanzo wa safari ya kuletea wakazi wa Mombasa mabadiliko katika maisha yao. “Tutahakikisha huduma za serikali zinawafikia watu mashinani ili kila mtu anufaike na ugatuzi vijijini. Safari ndio imeanza ya kuhakikisha matarajio ya wakazi wa Mombasa yanatimizwa kupitia manifesto yetu,” alisema Bw Nassir. Baadaye aliungana na wanasiasa wa Mombasa akiwemo wabunge, Badi Twalib (Jomvu), Mohammed Faki (seneta), viongozi wa ODM na wafuasi wake katika ukumbi wa Lohana kusherehekea hatua aliyopiga katika azma yake. Viongozi waisifu IEBC kwa kukaza kamba VIONGOZI kadha kutoka kaunti ya Kiambu wamepongeza juhudi za Tume Huru ya Uchaguzi na Mipaka (IEBC) kukataa kuwaidhinisha wanasiasa walio na doa. Viongozi hao walisema hatua hiyo inaongeza imani ya wananchi kwa tume hiyo inavyo endesha kazi yake kwa uwazi. Wakiongozwa na mbunge wa Thika Bw Patrick ‘Wajungle’ Wainaina, walisema iwapo tume hiyo itaendelea na mtindo huo wa kukabiliana na viongozi wafisadi, bila shaka “tutakuwa na viongozi wenye maadili mema.” Alisema hata jamii ya kimataifa itakuwa na imani na tume hiyo huku viongozi watakaochaguliwa wakiwa ni wenye maadili mema. Mbunge huyo alitoa wito kwa IEBC ionyeshe uwezo wake wa kufanya uchaguzi wa haki na uwazi bila kufuata matamshi yanayoelezwa na viongozi. Askofu wa kanisa la Calvary mjini Thika Bw David Kariuki Ngari alitaka vitengo vinavyopambana na maswala ya ufisadi viendeshe kazi yao kwa uwazi na uwajibikaji bila maonevu yoyote. Kithi apuuza madai ya kujiondoa na kumuunga Jumwa ugavana MWANIAJI ugavana Kilifi kwa tikiti ya Chama cha Pamoja African Alliance (PAA), Bw George Kithi, amepuuzilia mbali madai kwamba ameacha azma yake ya kuwania kiti hicho. Akizungumza baada ya kuidhinishwa na Tume Huru ya Uchaguzi na Mipaka (IEBC), Bw Kithi alisema uvumi unaoenezwa kwamba atamwachia nafasi hiyo Mbunge wa Malindi, Bi Aisha Jumwa, ni porojo zinazoenezwa na wapinzani wake. Chama cha PAA kiko katika Muungano wa Kenya Kwanza pamoja na UDA ambacho Bi Jumwa anatumia kuwania ugavana katika kaunti hiyo. Wakati chama hicho kilipoingia Kenya Kwanza, Naibu Rais William Ruto alisema kutakuwa na mashauriano ili kuona kama baadhi ya wagombeaji viti watakubali kuwaachia wengine nafasi ili kuhakikisha muungano huo haupotezi viti. Hivi majuzi, Bi Jumwa pia aliomba vinara wa muungano huo kumshawishi Bw Kithi kumwachia nafasi hiyo. “Wale ambao walikuwa wakieneza uvumi wa uongo katika mitandao ya kijamii wakisema ya kwamba eti nimesitisha azma yangu kuwania ugavana na kuunga mkono Aisha, hiyo si kweli. Mimi niko kwa kinyang’anyiro. Leo IEBC imeniidhinisha rasmi kama mgombea wa ugavana Kilifi kwa tiketi ya chama cha PAA,” akasema Bw Kithi. Alitoa wito kwa wananchi kudumisha amani msimu huu wa kampeni za uchaguzi mkuu wa Agosti 9. Wadau wa sekta ya utalii wataka Uhuru kuinusuru kabla astaafu Agosti WADAU katika sekta ya utalii wamemrai Rais Uhuru Kenyatta kushughulikia changamoto zinazowakumba kabla aondoke mamlakani. Wakieleza lalama zao baada ya mashirika ya ndege ya Uturuki kusitisha safari za Mombasa, walisema sekta hiyo inazidi kusahaulika serikalini. Shirika la Ndege la Uturuki lilitoa taarifa kwa wateja wake kwamba, safari za ndege ambazo zilitarajiwa kufanyika kuelekea Mombasa mwaka huu zilisitishwa hadi Oktoba. Aliyekuwa Mwenyekiti wa Shirikisho la Utalii la Kenya, Bw Mohammed Hersi alimtaka Rais atoe amri kuruhusu mashirika ya ndege ambayo yanataka kusafiri moja kwa moja hadi Mombasa yawe huru kufanya hivyo. Mkurugenzi Mtendaji wa Chama cha Wafanyabiashara wa Hoteli na Wafanyabiashara wa Pwani, Dkt Sam Ikwaye, alilalamika kuwa wadau wa utalii walisahaulika chini ya uongozi wa Rais Kenyatta. Mtafaruku Sonko akipigwa breki kuwasilisha stakabadhi kwa IEBC KULIKUWA na kizaazaa jana Jumanne katika afisi za Tume Huru ya Uchaguzi na Mipaka (IEBC) Kaunti ya Mombasa, wakati jaribio la aliyekuwa gavana wa Nairobi, Bw Mike Sonko, kuwasilisha stakabadhi zake za uwaniaji ugavana Mombasa liligonga mwamba. Mamia ya wafuasi wa Bw Sonko walianza kuwasili mapema karibu na afisi hiyo iliyoko katika mtaa wa Kizingo wakimsubiri. Polisi walikuwa wamezingira eneo hilo kuepusha uwezekano wowote wa fujo.Msafara wa Bw Sonko uliwasili dakika chache baada ya saa nane mchana, akafika mbele ya afisa mkuu wa IEBC, Bi Swalhah Yusuf, saa nane na dakika 19 ambapo alikaribishwa vyema na stakabadhi zake zikaanza kukaguliwa. Alikuwa ameandamana na mawakili wake na mgombea mwenza wake ambaye pia ni Mbunge wa Kisauni, Bw Ali Mbogo. Mvutano ulianza ilipobainika kuwa baadhi ya stakabadhi zake hazikuwa zimepigwa muhuri na Tume ya Maadili na Kupambana na Ufisadi (EACC), lakini hilo likasuluhishwa wasaidizi wake walipoleta stakabadhi zenye muhuri. Baada ya thibitisho kupokelewa kwamba, kuna rufaa katika Mahakama ya Juu, Bi Yusuf alisema saa za kazi ni hadi saa kumi kwa hivyo hangeweza kuwahudumia akisema muda rasmi wa kutathmini wagombeaji umepita. Kufikia wakati wa kwenda mtamboni, Bw Sonko alikuwa bado amekataa kuondoka katika ukumbi huo akitaka kukabidhiwa cheti cha uwaniaji. Mirema: Dennis Gachoki aachiliwa huru baada ya kukosekana ushahidi MSHUKIWA katika kisa cha mauaji ya mtu aliyeshukiwa na polisi kuwa mhalifu hatari Samuel Mugota, eneo la Mirema kaunti ndogo ya Kasarani mnamo Mei ameachiliwa huru baada ya mahakama kuelezwa hakuna ushahidi wa kumhusisha na uhalifu huo. Diwani asikitishwa na wakulima kuendelea kuasi kahawa DIWANI wa wadi ya Murera, Ruiru, John Wokabi ameelezea kusikitishwa kwake na kuendelea kudorora kwa kilimo cha kahawa Kenya. Kutokana na kugeuzwa kwa mashamba yaliyokuwa yakikuzwa zao hilo kuwa uga wa miradi mingine ya maendeleo, Bw Wokabi ameonya hatua hiyo ni hatari kwa kiungo hicho cha kinywaji. Takwimu zinaonyesha uzalishaji wa kahawa nchini umeshuka kwa kiwango kikubwa. Kulingana na takwimu za New KPCU, taasisi ya serikali inayojukumika kusaga na kutafutia zao hilo soko ndani na nje ya nchi, mazao yameshuka kutoka tani 140, 000 (uzani wa metric tons) miaka 20 – 30 iliyopita, hadi 36, 000 kwa mwaka. Upungufu huo mkubwa unatokana na uongozi mbaya hapo awali chini ya Old KPCU, kabla Rais Uhuru Kenyatta kufanya mabadiliko katika shirika hilo la kahawa. Msako: Polisi waonja uhuni wa bodaboda TABIA ya uhuni na kujichukulia sheria mikononi imezidi kujitokeza wazi miongoni mwa waendeshaji pikipiki siku chache tu baada ya kundi la wanabodaboda kumdhulumu mwanamke katika kisa kilichoibua hisia kali. Waendeshaji bodaboda hao wameonyesha ukaidi wa hali ya juu wa sheria kwa kuwashambulia maafisa wa polisi wanaofanya msako kuwakamata wale wanaovunja sheria kufuatia agizo lililotolewa na Rais Uhuru Kenyatta Jumanne. Katika kaunti ya Nairobi, operesheni ya kuondoa bodaboda katika jiji kuu ilishika kasi ambapo kufikia jana maafisa wa polisi walikuwa wamenasa zaidi ya pikipiki 125 zilizozuiliwa katika kituo hicho. Kulingana na Kamanda wa Polisi (OCPD) katika Kituo cha Starehe Central, Nairobi, David Mburukua, operesheni hiyo iliyoanzishwa juzi itaendelea hadi serikali itakaposema vinginevyo. “Operesheni hii ni kama funzo kwa waendeshaji bodaboda ambao baadhi yao wamekuwa wakitekeleza uhalifu pamoja na kukiuka sheria za barabara,” alisema Bw Mburukua. Waziri wa Usalama wa Ndani amewapa waendeshaji bodaboda muda wa siku 60 kujisajili kwa Sacco. Katika kaunti ya Narok, wanabodaboda hao waliomba waruhurumiwe ili wasikose riziki. Naye mwenyekiti wa chama cha wanabodaboda kaunti ya Machakos, Allan Musembi alisisitiza kuwa ni muhimu kwa kila mwanachama kuwa na beji ya kujitambulisha na kila mmoja kuwa mwanachama wa kituo anachotambuliwa na wenzake. Alisema hatua hii itasaidia kukabiliana na visa ya uhalifu. Katika kaunti ya Kisumu, polisi walilazimika kuwakimbiza wanabodaboda waliokataa kusimama wakati wa msako. Haya yamejiri huku waendeshaji bodaboda katika kaunti hiyo wakihimizwa kujiepusha na vitendo vinavyoweza kuathiri usalama kwa sababu wanachangia nafasi muhimu kama wapiga kura. Wahudumu hao wameshauriwa kujisajili katika vyama vya Akiba na Mikopo (SACCO) na kupata leseni mpya za kidijitali ili kuepuka kukamatwa.Aidha, maafisa wa usalama wamewaonya dhidi ya kutumiwa na wanasiasa kusababisha vurugu. Serikali yaondolea wadhimini wa michezo ushuru WATU binafsi na kampuni zinazodhamini michezo zina sababu ya kutabasamu baada ya serikali kuamua kuwaondolea ushuru kwa fedha watakazotumia kukuza michezo nchini Kenya. Katika taarifa kwa marais wote wa mashirikisho ya michezo, Waziri wa Michezo Amina Mohamed ameomba watu binafsi na kampuni zinazolenga kudhamini michezo na wachezaji kuhakiksha kuwa wachezaji ndio wanaonufaika katika migao hiyo. Ili kunufaika na mpango huo, wadhamini lazima wapate kibali kutoka kwa Wizara ya Michezo na pia kufichua kiasi cha fedha wanazopanga kuwekeza katika michezo hiyo. Waziri wa Michezo kisha atapeana ruhusa na kuwasiliana na Kamishina Mkuu wa Halmashauri ya Ukusanyaji Ushuru, Kenya (KRA) kupitia kwa barua. Kwa miaka nyingi, wadhamini wamekuwa wakijiuliza kwanini michango yao ya kusaidia klabu ama mashindano haitambuliwi na KRA kuwa ni gharama. Hatua hii inatarajiwa kuwapa wadhamini motisha ya kusaidia timu na michezo mbalimbali nchini. Timu ya taifa ya Olimpiki 2020 ilidhaminiwa na kampuni ya bia ya East Africa Breweries inayodhamini pia Tusker FC inayoshiriki Ligi Kuu ya soka nchini. Kampuni ya sukari ya West Kenya inadhamini Kabras Sugar RFC inayoshiriki Ligi Kuu ya raga nchini. Klabu nyingine za soka zinazopata ufadhili kutoka kwa kampuni mbalimbali ni KCB na Posta Rangers. Kampuni ya Safaricom inadhamini gofu. Hayo ni baadhi tu ya mashirika yanayodhamini michezo nchini. Baadhi ya wakazi wa Thika wafanya maandamano wakitaka Ruto akome kumshambulia bosi wake BAADHI ya wakazi wa Thika walifanya maandamano kulaani matamshi yaliyotolewa na Naibu Rais Dkt William Ruto wikendi iliyopita kwa akimlenga moja kwa moja Rais Uhuru Kenyatta ambye amemuidhinisha kiongozi wa ODM, Bw Raila Odinga. Wakazi hao wakiongozwa na mfanyabiashara Peter Mbugua walisema Dkt Ruto alimkosea heshima Rais Kenyatta kwa kumshambulia hadharani katika ngome yake ya kaunti ya Kiambu. “Hatua iliyochukuliwa na Dkt Ruto ni ya kumkejeli Rais Kenyatta huku akidai anatafuta kura kutoka kwa wakazi wa Thika. Sisi kama wakazi wa hapa tumeudhika sana na tabia hiyo,” alisema Bw Mbugua. Naye mkazi mwingine wa Thika Bi Lucy Mwangi alisema wakazi wa Thika wataendelea kufuata chama cha Jubilee chini ya Azimio la Umoja kwani huo ndio mwelekeo Rais Kenyatta anataka jamii ya kutoka Mlima Kenya ifuate. “Sisi kama wakazi wa Thika na Mlima Kenya kwa ujumla hatutakubali kugawanywa kwa misingi ya vyama vya kisiasa. Kwa hivyo kiongozi yeyote anayefika Mlima Kenya aje na sera zake tuzikague badala ya kuongoza mgawanyiko miongoni mwetu,” alisema Bi Mwangi. Washukiwa wa ulaghai walemewa kulipa dhamana ya Sh8m WAKURUGENZI wawili walioghushi cheti cha ulipaji kodi ili kampuni yao ishinde zabuni ya kununua taa za kutumika wakati wa uchaguzi mkuu wa 2013 wameshindwa kulipa faini ya Sh8milioni waliyotozwa Jumanne. Benson Gethi Wangui na Joyce Makena walitozwa faini ya Sh4milioni kila mmoja ama watumikie kifungo cha miaka mitano wakishindwa kuilipa. Hakimu mkuu mahakama ya kuamua kesi za ufisadi alisema Gethi na Makena ndio walipanga njama ya kubadilishwa kwa hati za tenda waliyowasilishwa kwa tume huru ya uchaguzi na mipaka IEBC. Mugambi alisema Ochae alikuwa na umri wa siku 21 tangu aajiriwe 2013 alipoghushi hati hizo za kampuni ya Solarmak Technologies Limited (STL) kuonyesha ilikuwa itumie Sh105milioni kununua taa hizo za kutumia miale ya jua kuwaka. Aliyekuwa meneja wa shughuli za mauzo IEBC Willie Gachanja Kamanga,70, alitozwa faini ya Sh800,000 kwa kushindwa kulinda hati za zabuni za IEBC za kununua vifaa mbali mbali ambavyo vingelitumika wakati wa uchaguzi mkuu ujao. Hakuna mmoja kati ya hao watano aliyeweza kulipa faini waliyotozwa. Mugambi alisema amewatoza faini kwa vile ni wakosaji wa mara ya kwanza. “Tumepigana vita vilivyo vyema tangu 2013 lakini tumefikia ukingoni sasa haki itatwaa usukani,” wakili Paul Kamau aliyewatetea washtakiwa walioghushi zabuni ya ununuzi wat aa za kutumika wakati wa uchaguzi mkuu wa 2013. Licha ya kupigana kufa na kupona washtakiwa waliopatikana na hatia ya kughushi zabuni ya taa za kumulika wakati wa uchaguzi wa 2013 juhudi zao za kuachiliwa huru ziligonga mwamba na sasa watawasha hizo taa jela wakishindwa kulipa faini ya Sh11.8milioni ama watumikie kifungo cha miaka 16 gerezani Middlesbrough yadengua Tottenham FA CHINI YA kocha Chris Wilder, Middlebrough waliendeleza makali yao dhidi ya miamba wa soka ya Ligi Kuu ya Uingereza (EPL) kwa kudengua Tottenham Hotspur kwenye raundi ya tano ya kipute hicho kwa bao 1-0 ugani Riverside na kuingia robo-fainali kwa mara ya kwanza tangu 2017. Mshindi wa kipute hicho alipatikana katika dakika ya 107 baada ya pande zote mbili kuingia muda wa ziada zilipotoshana nguvu kwa sare tasa kufikia mwisho wa dakika 90. Middlesbrough walishuka dimbani wakiwa na motisha tele ikizingatiwa kwamba walibandua Manchester United kwenye raundi ya nne. Bao la pekee na la ushindi katika mchuano huo lilifumwa wavuni na Josh Coburn baada ya kushirikiana vilivyo na Matt Crooks ambaye pia alimshughulisha vilivyo kipa Hugo Lloris. Yalikuwa matarajio ya Spurs kwamba kocha Antonio Conte angewaongoza kutia kapuni Kombe la FA msimu huu na hivyo kutamatisha ukame wa kipindi cha miaka 14 bila taji lolote. Middlebrough wanaoshiriki Ligi ya Daraja ya Kwanza nchini Uingereza (Championship) sasa wamshinda mechi nane mfululizo ugani Riverside. Middlebrough walidengua Man-United katika raundi ya nne ya Kombe la FA kwa penalti 8-7 baada ya kuambulia sare ya 1-1 mwishoni mwa muda wa ziada. Conte alijilaumu mwishoni mwa mechi dhidi ya Middlesbrough kwa kuwajibisha kikosi sawa na alichokitegemea katika ushindi wa 4-0 dhidi ya Leeds United kwenye EPL mnamo Februari 26, 2022. Spurs hawajawahi kunyanyua taji la kipute chochote tangu watawazwe wafalme wa League Cup mnamo 2008. Kikosi hicho sasa kimepoteza mechi saba kati ya 13 zilizopita mwaka huu wa 2022. Leicester City wakomoa Brentford na kupaa hadi 10-bora katika jedwali la EPL TIMOTHY Castagne na James Maddison walifunga bao kila mmoja na kusaidia waajiri wao Leicester City kusajili ushindi wa 2-1 dhidi ya Brentford katika Ligi Kuu ya Uingereza (EPL) mnamo Jumapili. Ushindi huo ulipaisha Leicester wanaotiwa makali na kocha Brendan Rodgers hadi nafasi ya 10 jedwalini kwa alama 10 sawa na Aston Villa. Mchuano huo ulikuwa wa kwanza kwa Castagne ambaye ni raia wa Ubelgiji kuchezea Leicester mwaka huu wa 2022 tangu apate jeraha la mguu mwishoni mwa 2021. Bao lake dhidi ya Brentford lilitokana na krosi aliyoandaliwa na Harvey Barnes katika dakika ya 20. Maddison alifunga bao la pili la waajiri wake kupitia mpira wa ikabu katika dakika ya 33. Leicester walishuka dimbani wakiwa na kiu ya kuendeleza ubabe uliowashuhudia wakitinga robo-fainali za Europa Conference League mnamo Machi 17, 2022 baada ya kudengua Rennes ya Ufaransa. Brentford walifutiwa machozi na Yoane Wissa mwishoni mwa kipindi cha pili baada ya kushirikiana vilivyo na Bryan Mbeumo. Leicester wamesuasua pakubwa katika kampeni za msimu huu tangu uthabiti wa safu yao ya ulinzi ulemazwe na wingi wa visa vya majeraha. Beki Wesley Fofana aliwajibishwa na Leicester kwa mara ya kwanza msimu huu katika gozi la Europa Conference League dhidi ya Rennes mnamo Machi 17. Castagne naye alikuwa mkekani tangu Disemba 28, 2021 na aliondolewa uwanjani katika kipindi cha pili dhidi ya Brentford na nafasi yake kutwaliwa na Jonny Evans ambaye pia alikuwa akitandaza mchuano wake wa kwanza tangu Disemba 12, 2021. Kiungo Wilfred Ndidi sasa anatarajiwa kukosa mechi zote zilizosalia msimu huu baada ya kupata jeraha baya la goti dhidi ya Rennes. Ingawa Leicester wana matumaini finyu ya kukamilisha kampeni za EPL msimu huu ndani ya mduara wa saba-bora na kufuzu kwa soka ya bara Ulaya muhula ujao, wapo pazuri kutia kapuni ubingwa wa kipute kipya cha Europa Conference League. Watavaana na PSV ya Uholanzi katika hatua ijayo ya nane-bora. Maddison sasa anashikilia rekodi ya kufunga jumla ya mabao 13 ya EPL kwa kuvurumisha makombora mazito nje ya kijisanduku tangu aingie katika sajili rasmi ya Leicester mnamo 2018-19. Brentford waliokosa huduma za kiungo Christian Eriksen anayeugua Covid-19, walishuka ugani wakiwa na lengo la kushinda mechi tatu mfululizo katika EPL kwa mara ya kwanza baada ya miaka 75. Sasa wanakamata nafasi ya 15 kwa alama 30 na wako katika hatari ya kupitwa na Leeds United pamoja na Everton. Mamia wahama Kerio mashambulio yakizidi MAMIA ya familia zinatoroka kutoka Bonde la Kerio kutafuta hifadhi katika miteremko ya Elgeyo, kutokana na kudorora kwa hali ya usalama katika eneo hilo. Haya yanajiri baada ya shambulio lililotokea Jumapili katika eneo la Koitilial, Marakwet Magharibi, ambapo watu wawili waliuawa huku wengine sita wakijeruhiwa. Watu wawili kati ya sita waliojeruhiwa wamelazwa katika Hospitali ya Mafunzo na Rufaa ya Moi (MTRH) na Eldoret Hospital mtawalia, baada ya risasi kupenyeza katika vichwa na tumboni. Afisa Mkuu Mtendaji wa MTRH, Dkt Wilson Aruasa, alisema Jumatatu kwamba mmoja wa manusura wa shambulio hilo anatibiwa katika hospitali hiyo na yuko katika hali nzuri. Manusura wengine wanne wanapokea matibabu katika Hospitali ya Rufaa ya Kaunti ya Iten. Taifa Leo imebaini kuwa mamia ya watu wanatoroka kutoka eneo hilo kwa wingi, wakihofia mashambulio zaidi kutokea. Wengi wameamua kutafuta hifadhi katika mapango hatari kwenye miteremko hiyo, hata baada ya serikali kutangaza kuwatuma maafisa zaidi wa usalama ili kuimarisha doria. Kwa upande mwingine, viongozi wanailaumu serikali kwa kutochukua hatua za kutosha, huku watu wakiendelea kuuawa kwa kiwango cha kuhofisha. Bw Leonard Yano, ambaye ni mkazi, alisema kuwa eneo hilo limegeuka kuwa mahame, kwani watu wengi wameondoka kutoka makazi yao. “Watu wengi wameachwa bila makao tangu mashambulio hayo kuanza mwaka 2021. Hata hivyo, shambulio la Jumapili lilizua wasiwasi zaidi miongoni mwa wenyeji. Mashambulio hayo yamekuwa yakiongezeka kila kuchao licha ya watu wengi kutokuwa na mifugo,” akasema. Alisema kuwa miteremko hiyo ndiko mahali pekee ambapo wenyeji wanaweza kutafuta hifadhi kwani wavamizi hao hawawezi kupanda milima bila kugundulika. “Kuna nyoka hatari katika miteremko hiyo. Watoto na wazee wanateseka sana kutokana na hali ya baridi. Tunaiomba serikali irejeshe hali ya utulivu angalau kuwawezesha watu kulala kwenye makazi yao,” akasema. Bi Mary Kanda alisema kuwa wanakabiliwa na njaa kwani hakuna chakula chochote kwenye miteremko hiyo. “Tunaumia sana. Tutapata afueni tu baada ya serikali kurejesha hali ya kawaida. Sisi si Wakenya tusio na hadhi. Tunataka kufurahia haki zetu sawa na wananchi wale wengine,” akasema. Naibu Kamishna wa Kaunti Ndogo ya Marakwet Magharibi, Bw Mathias Chisiambo, alisema kuwa ijapokuwa vikosi vya usalama vimewekwa katika hali ya tahadhari, watu wanahofia mashambulio zaidi kutokea. Mbunge wa eneo hilo William Kisang ameirai serikali kuchukua hatua za haraka ili kukomesha mahangaiko wanayopitia wenyeji wa bonde la Kerio. Kwa mujibu huo, Shirika la Afya Duniani (WHO) inakadiria kuwa watu milioni 2.5 hufariki kila mwaka kutokana na ajali za barabara. Nchini Kenya, zaidi ya watu 3000 huaga dunia baada ya kuhusika kwenye ajali za barabarani. Hata hivyo asilimia 85 za maafa hayo husababishwa na tabia za watu kama vile uendeshaji gari mtu akiwa mlevi, uendeshaji gari kwa kasi na kutokuwa na maarifa kuhusu kuzingatia usalama barabarani. Mamia wahama Kerio mashambulio yakizidi MAMIA ya familia zinatoroka kutoka Bonde la Kerio kutafuta hifadhi katika miteremko ya Elgeyo, kutokana na kudorora kwa hali ya usalama katika eneo hilo. Haya yanajiri baada ya shambulio lililotokea Jumapili katika eneo la Koitilial, Marakwet Magharibi, ambapo watu wawili waliuawa huku wengine sita wakijeruhiwa. Watu wawili kati ya sita waliojeruhiwa wamelazwa katika Hospitali ya Mafunzo na Rufaa ya Moi (MTRH) na Eldoret Hospital mtawalia, baada ya risasi kupenyeza katika vichwa na tumboni. Afisa Mkuu Mtendaji wa MTRH, Dkt Wilson Aruasa, alisema Jumatatu kwamba mmoja wa manusura wa shambulio hilo anatibiwa katika hospitali hiyo na yuko katika hali nzuri. Manusura wengine wanne wanapokea matibabu katika Hospitali ya Rufaa ya Kaunti ya Iten. Taifa Leo imebaini kuwa mamia ya watu wanatoroka kutoka eneo hilo kwa wingi, wakihofia mashambulio zaidi kutokea. Wengi wameamua kutafuta hifadhi katika mapango hatari kwenye miteremko hiyo, hata baada ya serikali kutangaza kuwatuma maafisa zaidi wa usalama ili kuimarisha doria. Kwa upande mwingine, viongozi wanailaumu serikali kwa kutochukua hatua za kutosha, huku watu wakiendelea kuuawa kwa kiwango cha kuhofisha. Bw Leonard Yano, ambaye ni mkazi, alisema kuwa eneo hilo limegeuka kuwa mahame, kwani watu wengi wameondoka kutoka makazi yao. “Watu wengi wameachwa bila makao tangu mashambulio hayo kuanza mwaka 2021. Hata hivyo, shambulio la Jumapili lilizua wasiwasi zaidi miongoni mwa wenyeji. Mashambulio hayo yamekuwa yakiongezeka kila kuchao licha ya watu wengi kutokuwa na mifugo,” akasema. Alisema kuwa miteremko hiyo ndiko mahali pekee ambapo wenyeji wanaweza kutafuta hifadhi kwani wavamizi hao hawawezi kupanda milima bila kugundulika. “Kuna nyoka hatari katika miteremko hiyo. Watoto na wazee wanateseka sana kutokana na hali ya baridi. Tunaiomba serikali irejeshe hali ya utulivu angalau kuwawezesha watu kulala kwenye makazi yao,” akasema. Bi Mary Kanda alisema kuwa wanakabiliwa na njaa kwani hakuna chakula chochote kwenye miteremko hiyo. “Tunaumia sana. Tutapata afueni tu baada ya serikali kurejesha hali ya kawaida. Sisi si Wakenya tusio na hadhi. Tunataka kufurahia haki zetu sawa na wananchi wale wengine,” akasema. Naibu Kamishna wa Kaunti Ndogo ya Marakwet Magharibi, Bw Mathias Chisiambo, alisema kuwa ijapokuwa vikosi vya usalama vimewekwa katika hali ya tahadhari, watu wanahofia mashambulio zaidi kutokea. Mbunge wa eneo hilo William Kisang ameirai serikali kuchukua hatua za haraka ili kukomesha mahangaiko wanayopitia wenyeji wa bonde la Kerio. Baadhi ya wakazi wa Thika wafanya maandamano wakitaka Ruto akome kumshambulia bosi wake BAADHI ya wakazi wa Thika walifanya maandamano kulaani matamshi yaliyotolewa na Naibu Rais Dkt William Ruto wikendi iliyopita kwa akimlenga moja kwa moja Rais Uhuru Kenyatta ambye amemuidhinisha kiongozi wa ODM, Bw Raila Odinga. Wakazi hao wakiongozwa na mfanyabiashara Peter Mbugua walisema Dkt Ruto alimkosea heshima Rais Kenyatta kwa kumshambulia hadharani katika ngome yake ya kaunti ya Kiambu. “Hatua iliyochukuliwa na Dkt Ruto ni ya kumkejeli Rais Kenyatta huku akidai anatafuta kura kutoka kwa wakazi wa Thika. Sisi kama wakazi wa hapa tumeudhika sana na tabia hiyo,” alisema Bw Mbugua. Naye mkazi mwingine wa Thika Bi Lucy Mwangi alisema wakazi wa Thika wataendelea kufuata chama cha Jubilee chini ya Azimio la Umoja kwani huo ndio mwelekeo Rais Kenyatta anataka jamii ya kutoka Mlima Kenya ifuate. “Sisi kama wakazi wa Thika na Mlima Kenya kwa ujumla hatutakubali kugawanywa kwa misingi ya vyama vya kisiasa. Kwa hivyo kiongozi yeyote anayefika Mlima Kenya aje na sera zake tuzikague badala ya kuongoza mgawanyiko miongoni mwetu,” alisema Bi Mwangi. Vijana wakosolewa kupenda bodaboda badala ya masomo MBUNGE wa Galole, Bw Said Hiribai, amewakosoa vijana wa Tana River ambao huchagua biashara ya bodaboda badala ya kutumia nafasi walizotengewa katika vyuo vya kiufundi kujielimisha. Mbunge huyo alisema serikali ya kitaifa ilitenga pesa za kufadhili masomo ya vijana katika vyuo hivyo na kuna ufadhili mwingine kutoka kwa maeneobunge ilhali vijana wamekataa kujisajili. Kulingana naye, kazi nyingi hutokea katika kaunti na maafisa hulazimika kutafuta wataalamu kutoka nje kwa sababu walio na ujuzi wa kiufundi hawapatikani katika kaunti hiyo. Chuo cha mafunzo ya kiufundi cha Hola kina wanafunzi wasiozidi 200 tangu kilipofunguliwa Februari 2021. Hali sawa na hii imekuwa ikishuhudiwa katika kaunti nyingine mbalimbali za Pwani. Waziri wa Elimu katika Kaunti ya Kilifi, Bi Rachael Musyoki, hata hivyo alisema hamasisho limeanzishwa kuongeza idadi ya vijana wanaojiunga na taasisi hizo. “Vijana wetu hawataki kusomea mafunzo yanayochukua muda mrefu. Tulianzisha kozi za muda mfupi na vijana sasa wanajiandikisha, kumaanisha wameanza kufahamu kwamba taasisi hizi si za waliofeli masomoni ,” akasema. Takwimu zimeonyesha kuwa idadi ya wanafunzi iliongezeka kutoka 3,000 hadi 5,400 katika miaka miwili iliyopita ilhali vijana takriban 10,000 wamekuwa wakilengwa Kilifi pekee. Hivi majuzi, mkuu wa chuo cha ufundi cha Weru, Kaunti ya Kwale, Bw Edward Mwagambo alisema kati ya jumla ya wanafunzi 780 katika chuo hicho cha ufundi, 150 pekee ni wenyeji. Chuo hicho kina uwezo wa kusajili wanafunzi 1,500.Hapo awali, aliyekuwa katibu wa vyuo vya ufundi nchini chini ya Wizara ya Elimu, Bw Kevit Desai alielezea masikitiko yake kutokana na idadi ndogo ya vijana wanajiounga na vyuo hivyo katika eneo la Pwani. Katibu huyo alitoa mfano wa chuo kimoja katika Kaunti ya Kwale kilicho na uwezo wa kuwa na wanafunzi 1,000 lakini kilikuwa na wanafunzi 13 pekee. Kampeni: IEBC yapendekeza Ruto na Raila wachunguzwe HUENDA Naibu Rais William Ruto na kiongozi wa ODM Raila Odinga wakafunguliwa mashtaka kwa kosa la kutumia mali ya umma kuendesha kampeni zao za urais. Hii ni baada ya Tume Huru ya Uchaguzi na Umma (IEBC) kumwandia Mkurugenzi wa Mashtaka ya Umma (DPP) Noordin Haji ikimtaka achunguze madai kuwa wawili hao wanavunja sheria kwa kutumia mali ya umma katika kampeni zao za mapema. Mwenyekiti wa tume hiyo Wafula Chebukati Jumatano, Machi 23, 2022 amemwandikia Bw Haji barua kuhusu suala hilo kufuatia malalamishi ambayo IEBC ilipokea kutoka kwa kiongozi wa chama cha Thirdway Alliance Ekuru Aukot. Katika barua yake kwa IEBC, Bw Aukot ambaye alikuwa mgombeaji wa urais katika uchaguzi mkuu wa 2017, alisema ni kinyume cha sheria kwa wawili hao kutumia mali ya umma kuendelea manufaa yao ya kibinafsi na ya kisiasa. Bw Aukot alisema kwa kutumia rasilimali za umma Dkt Ruto na Bw Odinga wanafaidi zaidi kuliko wawaniaji wengine, jambo ambalo linakiuka kanuni ya usawa. “Sehemu ya 14 ya Sheria ya Uchaguzi ya 2016 inaharamisha matumizi ya mali ya umma nyakazi za kampeni za kuelekea uchaguzi.” “Ni kwa msingi huu ambapo tungepewa kuelekeza malalamishi hayo kwa afisi yako kwa sababu yanahusiana na wajibu wako,” Bw Chebukati akasema katika barua yake kwa DPP, Bw Haji. Hata hivyo, mwenyekiti huyo wa IEBC hakusema lolote kuhusu madai ya Bw Aukot kwamba Dkt Ruto na Bw Odinga wanavunja kanuni za uchaguzi kwa kufanya kampeni za mapema kabla ya kipindi rasmi cha kufanya hivyo hakijatimu. Katika barua yake kwa IEBC Bw Aukot ambaye ni mwanasheria alipendekeza kuwa wawili hao wazuiliwe kushiriki uchaguzi mkuu wa Agosti 9. Kulingana na kanuni za uchaguzi, wanasiasa wanapaswa kuanza kampeni siku 90 kabla ya tarehe ya uchaguzi. Sabina Chege asema Karua ana ushawishi wa kuvutia kura nyingi kwa Azimio UAMUZI wa kinara wa Narc-Kenya Bi Martha Karua kujiunga na vuguvugu la Azimio la Umoja umepokelewa kwa mbwembwe na viongozi wa mrengo wa Kinara Wa ODM Raila Odinga. Kati ya walioridhika na uamuzi huo ni Mbunge Mwakilishi wa Kike katika Kaunti ya Muranga Bi Sabina Chege ambaye alimsifu Bi Karua akisema kwamba usemi mkubwa wa Bi Karua una uwezo wa kusawazisha hesabu ya kura za vuguvugu la Azimio katika uchaguzi mkuu wa Agosti iwapo atafanikiwa kutwaa nafasi ya Unaibu wa Rais. Semi za Bi Chege zimejiri muda mfupi tu baada ya Bi Karua kutangaza kumuunga mkono Bw Odinga katika azma yake ya kuwania urais. Msimamizi huyu wa wanawake, alisema kwamba hatua ya Bi Karua kujiunga na Azimio la Umoja itasaidia kuongeza kura za vuguzugu la Azimio huku siasa za Bw Odinga zikipigwa jeki pakubwa. Aidha akizungumza na kituo cha Runinga cha Citizen, Bi Chege alisema kwamba usemi wa Bi Karua usioteteleka kisiasa ni ishara kwamba atawawezesha wengi kukata kauli kujiunga na kambi ya Bw Odinga. “Ni habari njema kote nchini. Kwa chama kitakachomteua mwanamke kuwa Naibu wake, nina uhakika sasa wanawake wote watapiga kura kwa chama kama hicho. Naona sasa hata wanawake wanaopania kutafuta nyadhifa za uongozi wamepata kielelezo kutoka kwa Karua, alisema Bi Chege. Kadhalika alimtaja Bi Karua kama mmoja wa waliofuzu kuwa kinara mwenza wa Bw Odinga anapokabiliana na Naibu wa Rais William Ruto ambaye anawania Urais kwa tiketi ya chama cha UDA. “Karua ana tajriba pana na mwenye sifa za uongozi na mimi siwezi kusema kwamba hafai wadhifa wa kinara mwenza kwa Bw Odinga. Amekuwa katika serikali na anajua jinsi shughuli za serikali huendeshwa, kama zile enzi za Hayati Mzee Moi na Rais Mstaafu Mwai Kibaki,”akasema mwanahabari huyu wa zamani. Hata hivyo Mbunge Mwakilishi wa Kike katika Kaunti ya Uasin Gishu Gladys Shollei ametupilia mbali uwezekano wa Bi Karua kutwaa nafasi ya Kinara mwenza wa Azimio la Umoja akisema kwamba chama cha ODM na Azimio havina wanawake wengi na kwamba chama hicho cha ODM kilimkabidhi Mbunge Mwakilishi wa Kike katika Kaunti ya Homabay Bi Gladys Wanga wadhifa wa kamati ya Bunge kuhusu Fedha, baada ya handisheki kati ya Rais Uhuru Kenyatta na kinara wa ODM Raila Odinga, mapema mwaka wa 2018 na wala si kabla ya hapo. “Ningefurahia sana iwapo Azimio ingemteua kinara mwenza mwanamke, hasa ikiwa ni Martha Karua, lakini tunajua ODM haijawahi kuwa na viongozi wanawake hata katika Bunge. Viongozi wote ni wanaume isipokuwa Dkt Sally Kosgei ambaye kwa sasa yuko kwenye kampeni za Bw Odinga. Mengi hivyo basi yafaa kufanywa katika kambi ya Odinga,”alisema Bi Gladys Shollei. Sasa huenda uamuzi wa Bi Karua ukavutia wanawake wengi nchini katika kuwania nyadhifa za juu zaidi, hali ambayo bila shaka itabadilisha mkondo wa siasa za Kenya. Misako Makutano MISAKO mikali dhidi ya mitandao ya uhalifu imezinduliwa katika mtaa wa Makutano ulio katika njiapanda za kuelekea katika miji ya Nyeri, Embu na Meru. Uhalifu huo unajumuisha ukahaba, wizi wa mafuta kutoka magari ya uchukuzi, usambazaji bangi kutoka Kaunti za Kaskazini Mashariki, ulanguzi wa maharamia na uchezaji kamari jinsi ambavyo Taifa Leo ilifichua kwenye makala maalum ya mnamo Machi 15, 2022. Misako hiyo pia inalenga wezi mtaani na wapakiaji pombe haramu sambamba na wamiliki wa baa ambao hukiuka sheria za biashara ya pombe na mvinyo. Kwa mujibu wa kamanda wa polisi wa Mbeere Kusini Bw Gregory Mutiso, hali ya utiifu kwa sheria ndiyo inarejeshwa katika mtaa huo. “Ningetaka ufike mtaa huo na unionyeshe mtambo mmoja tu wa kucheza kamari. Kwa sasa, wamiliki wa baa watano wamekamatwa kwa kukiuka sheria za kuhudumu huku makahaba wakiwa waneonywa kuhusu uharamu wa harakati zao,” akasema mnamo Machi 25, 2022. Bw Mutiso aliongeza kuwa doria mtaani zimeimarishwa ili kuwatambua kila aina ya majambazi na amri ni kwamba kusiwe na huruma dhidi ya kila aina ya ukiukaji wa sheria. Wenyeji tuliowahoji walisema kuwa wameshuhudia mwamko mpya ambapo maafisa wa polisi wa Makutano ambao kwa muda walikuwa wamezembea, sasa wameonekana kutia bidii kazini. “Mimi nimeshuhudia kahaba mmoja akitiwa mbaroni kwa madai ya kuiba Sh4,500 kutoka kwa mteja wake. Kisa hicho cha Ijumaa asubuhi kimetupa matumaini kwamba maafisa hawa wako tayari kutekeleza sheria,” akasema mmoja wa wenyeji. Katika kisa hicho cha kahaba kudaiwa kumwibia mteja wake, ripoti iliyoandikishwa katika kituo cha polisi Makutano inaelezea jinsi mwanamume huyo alivyojitokeza na akaingia katika maafikiano ya uteja wa Sh300. “Nilikuwa nipimiwe mapenzi ya Sh200 huku nikilipa ada ya nyumba ya Sh100. Lakini mwanadada huyo alinigeuka na kinidhulumu nilipompa Sh500 za kugharimia huduma hiyo. Alikataa kunihudumia na akiwa na wengine watano, walinivamia na kunipokonya Sh4,000 nilizokuwa nazo kwa mfuko huku wakinipiga kwa vigongo,” akasema. Mzee huyo alilalamika rasmi na akapewa barua ya kusaidiwa kupata ukaguzi na matibabu katika hospitali ili kubaini kiwango cha majeraha. Akirejesha ripoti ya daktari, kahaba huyo pamoja na washirika wake watatiwa mbaroni na kushtakiwa kwa wizi wa mabavu. Bw Mutiso alisema kuwa serikali imejitolea kuhakikisha kwamba kila mkazi wa Makutano amepata usalama wa kutosha, akiongeza kuwa misako hiyo itasalia hadi hali ya kawaida irejee. Makutano ni mji mdogo uliojaa vumbi, takataka katika barabara za chorochoroni na maji taka ambayo hujitoa kutoka vioo vya nyumba za makazi na kutapakaa barabarani. Ni hivi karibuni ambapo kulizuka kilio cha wenyeji ambao walilalamika kuwa kuna jumba moja la biashara ya ngono ambapo watoto wa shule wa kiume na wa kike walikuwa wakionekana wakiingia kushiriki ngono kiholela. Mji huu hufurika watu kwa kuwa uko katika mpaka wa Kaunti za Embu, Kirinyaga, Machakos na Murang’a na biashara za udalali wa mavuno ya mashambani, mawe ya mijengo, miraa na kila aina ya bidhaa na huduma za ukora huwa imenoga. Matukio ya ukora huo wote yalikuwa yamenakiliwa kutoka ripoti rasmi za wenyeji zikiwa zimenakiliwa katika vitengo vya wadumisha usalama chini ya jumbe EMB0741237, EMB0741237, EMB5192632, EMB8849793, EMB3245574 na EMB4879251. Jumbe hizi husambazwa kwa makao makuu ya usalama wa nchi na pia wakuu wote wa kiusalama wa Kaunti hiyo ya Embu. Afisa wa ngazi ya juu katika Afisi ya Rais (OP) Bw Wilfred Nyagwanga alisema kwamba habari za mtaa huo “zilipokelewa kwa mshangao mkuu na maafisa wa usalama wa eneo hilo wameamrishwa kushughulikia hali hiyo kwa umakinifu unaofaa.” Raila na Karua kuzoa asilimia 60 ya kura za Mlima Kenya – Jubilee Kirinyaga MWENYEKITI wa chama tawala cha Jubilee katika Kaunti ya Kirinyaga Bw Múríithi Kang’ara amesema kwamba mwaniaji wa urais kwa mrengo wa Azimio la Umoja Bw Raila Odinga atapata asilimia 60 ya kura za eneo la Mlima Kenya. Aidha, Bw Kang’ara alisema kuwa ana fununu kwamba mgombeaji mwenza wa Bw Odinga atakuwa Bi Martha Karua ambaye akiwa na chama chake cha Narc-Kenya amejiunga na mrengo wa Azimio la Umoja. Alisema kwamba hatua hiyo itawapa akina mama na wanawake wapigakura kwa ujumla, morali ya kupiga kura ya kujitambua. “Bi Karua anatambulika na anaheshimika. Ataweza. Na tayari habari za yeye kuingia Azimio la Umoja zimepokelewa vyema. Ameongeza ubora mrengo wa Bw Odinga na kilele ni Kaunti ya Kirinyaga kuvuna unaibu wa urais,” akasema Bw Kang’ara. Akiongea katika mji wa Kagio, Bw Kang’ara alisema kwamba ushirikiano wa Rais Uhuru Kenyatta, mabwanyenye na wanasiasa utahakikisha kuafikiwa kwa azma hiyo. “Hawezi akaungwa mkono na mtandao huo halafu aambulie patupu. Bw Odinga ni nembo inayojulikana na iliyo na makali yake ya kipekee. Ni mwanasiasa ambaye amejishindia ufuasi wake na kile amekuwa akikosa ni ushawishi wa wadau muhimu Mlima Kenya ambao badala yake wamekuwa na mtandao unaofadhili njama za kumwangusha. Hayo ni ya kale sasa na safari hii tumemkumbatia,” akasema. Bw Kang’ara alikuwa akiongea baada ya mkutano wa wawaniaji katika eneo hilo kwa chama cha Jubilee. “Bw Odinga ako na serikali nyuma yake. Yeye ni kama Rais tu. Ukimwongeza mabwanyenye wetu na wanasiasa hawa wote walio nyuma yake, ile asilimia tatu ya kura ambayo amekuwa akipata Mlima Kenya itapanda kwa kasi na hivyo ninawasihi watu wetu wazoee mapema kumtambua kama Rais wa Tano wa Taifa hili la Kenya,” akasema. Watakaofeli mchujo wapata njia ya kujiokoa WAWANIAJI viti mbalimbali kwa tiketi ya vyama ambao watashindwa katika kura za mchujo zitakazokamilika Aprili 22 sasa wamepata afueni kwani wataweza kushiriki uchaguzi mkuu wa Agosti 9 kama wawaniaji wa kujitegemea. Hii ni baada ya Msajili wa Vyama vya Kisiasa Anne Nderitu kufafanua kuwa sheria ingali inatoa mwanya kwa wanasiasa kama hao kuwania bila kudhaminiwa na vyama vya kisiasa. “Sheria ilivyo sasa ni kwamba wale ambao watashindwa katika kura za mchujo katika vyama mbambali vya kisiasa kufikia Aprili 22, 2022 bado wanaweza kuwania kama wawaniaji wa kujitegemea. Sababu ni kwamba siku ya mwisho kwa wawaniaji kama hao kuwasilisha alama zao ni Mei 2, 2022,” Bi Nderitu akawaambia wabunge jana. “Hata hivyo, sharti wawaniaji kama hao wahakikishe kuwa wametumia muda huo wa siku 10 kujiuzulu kutoka vyama hivyo,” Bi Nderitu akaeleza wanachama wa Kamati ya Bunge kuhusu Haki na Masuala Sheria (JLAC) katika majengo ya Bunge, Nairobi. Hii ni kwa sababu kulingana ratiba iliyotolewa na Afisi ya Msajili huyo wa Vyama vya Kisiasa, vyama vya kisiasa vitakavyoshiriki uchaguzi mkuu wa Agosti 9, vinapaswa kuwasilisha orodha ya wanachama wao kwa afisi hiyo kufikia Machi 26. Bi Nderitu alitoa ufafanuzi huo alipokuwa akijibu swali kutoka kwa Mbunge wa Kisumu Mjini Mashariki Olago Aluoch ambaye alitaka kujua ikiwa wawaniaji watakaopoteza katika kura za mchujo watapata nafasi ya kushiriki uchaguzi kama wagombeaji huru. Msajili huyo alifika mbele ya kamati ya JLAC, inayoongozwa na Mbunge wa Kangema Muturi Kigano, kuwafahamisha wanachama kuhusu hatua ambazo afisi yake imepiga katika utekelezaji wa Sheria Mpya ya Vyama vya Kisiasa. Bi Nderitu pia alitumia fursa hiyo kupuuzilia mbali pendekezo la kiongozi wa Wiper Kalonzo Musyoka kwamba muungano wa One Kenya Alliance (OKA) unaweza kuungano na Azimio la Umoja kubuni muungano mkuu kwa jina Azimio-One Kenya Alliance. Kulingana na afisa huyo, sheria ya sasa vya vyama vya kisiasa hairuhusu miungano mbalimbali ya kisiasa kubuni miungano mingine. “Endapo OKA itasajiliwa rasmi kuwa chama cha muungano na Azimio la Umoja pia isajiliwe kuwa chama kingine cha muungano, basi vyama hivyo viwili vya miungano haviwezi kukubaliwa kubuni muungano mwingine mkuu,” Bi Nderitu akasema. Kulingana na sheria hii, miungano ya kisiasa ina muda wa hadi Aprili 9, kusajiliwa rasmi kuwa miungano ya vyama. Mnamo Jumamosi wiki jana, Bw Musyoka ambaye ni mmoja wa vinara wa OKA, alisema kuwa muungano huo uko tayari kuungana na Azimio la Umoja ili kuunda Azimio-One Kenya Alliance. “Sisi kama OKA tutatoa mgombeaji wetu wa urais ambaye atashindana na mgombeaji wa Azimio la Umoja ndiposa mmoja wao ateuliwa kuwa mpeperushaji wa bendera ya urais wa muungano mkuu utakaojulikana kama Azimio-One Kenya Alliance,” akasema Kalonzo. Wiki chache zilizopita, klabu hiyo ilitangaza kuwa na matatizo ya kifedha huku ikiomba Kaunti ya Kakamega iingilie kuokoa jahazi, lakini haikufanikiwa katika maombi hayo yaliyowasilishwa na mwenyekiti Dan Shikanda. Kabla ya kuanza mgomo huo, wachezaji walieleza jinsi wanavyoteseka pamoja na jamii zao zinazowategemea. Wakati Leopards wakiendelea kukumbwa na shida hiyo, maadau wao wakuu Gor Mahia pia wanasemekana kuwa na matatizo kama hayo, na huenda mashabiki wao wakashuhudia mgomo kwa musa usio mrefu. Baadhi ya takwimu za kurejelea mafanikio ya Jubilee zatiliwa shaka WASHAURI na wanaomwandikia Rais Uhuru Kenyatta hotuba zake za kusomewa umma wamesutwa kama ambao humfanya ajiangazie kama ‘mwongo’ kuhusu hali halisi ya kiuchumi na pia kisiasa nchini. Huku rais akiwasisitizia Wakenya kwamba serikali yake imefanya makubwa katika kuimarisha bei za bidhaa za kilimo, kudhibiti uchumi hadi ukapanuka kutoka Sh5 trilioni mwaka 2012 hadi Sh13 trilioni za sasa na pia kupunguza bei za vifaa na pembejeo za kilimo, wadau wanasema maelezo hayo hayaafiki hali halisi. Anakumbushwa kuwa kati ya uchumi huo wa Sh13 trilioni, bunge liliipa serikali yake idhini ya kukopa hadi Sh12 trilioni na ambapo hadi sasa imekopa Sh8 trilioni ambazo riba ni Sh3 trilioni na pengo au nakisi ya bajeti ya 2022/23 ikitarajiwa kuzidi Sh1 trilioni. “Ukweli ambao rais hutoa na ambao haupingiki ni kuhusu ujenzi wa barabara mashinani. Hata wanaompinga kabisa watajiangazia kama wafitini ikiwa watasema serikali yake haijajenga barabara. Lakini katika masuala mengine, rais huwa anaaibishwa hadharani na wanaomshauri kusoma takwimu zake,” asema Joseph Murugi ambaye ni Mkurugenzi wa utafiti katika Taasisi ya Masomo kuhusu Bajeti na Ugatuzi nchini (CB&DS). Bw Murugi anasema kuwa rais husema vile serikali yake imeunganisha watu na umeme na pia maji safi huku ikiwa wazi kwamba gharama ya bidhaa hizo mbili muhimu iko juu sana kiasi cha kutatiza na kudidimiza faida katika uzalishaji. “Hali nyingine ambayo rais huwa anatukanganya akisema ameimarisha ni kuhusu mageuzi katika sekta ya majani chai. Tulisisimka sana kuona Shirika la Majani Chai Ncini (KTDA) likivunjwa na chaguzi kuandaliwa huku tukiahidiwa pato lililoimarika kwa asilimia 60. Lakini hadi sasa, kilo moja ya majani chai inalipwa kwa ile bei ya zamani ya Sh21 huku bonasi ikiwa ni ile ile ya Sh10. Kile tu kimebadilika ni kwamba tangu mabadiliko hayo yaletwe, tunalipwa mapema,” asema Bw Mugwe Njunu ambaye ni mshirikishi wa vuguvugu la kutetea haki za wakulima wa chai Mlima Kenya. Huku rais akisisitiza kwamba bei ya kahawa imeimarika hadi Sh110 kwa kilo moja, mwenyekiti wa wakulima wadogowadogo katika ukanda wa Mlima Kenya James Miriti anasema kuwa hali hiyo si sahihi. “Cha kuelewa ni kwamba hakuna wakati bei ya kahawa itawiana kitaifa kwa kuwa malipo huzingatia ubora, uwajibikaji wa wasimamizi wa mashirika, bei katika mnada na pia ada za benki inayolipa mkulima. Kunao katika malipo ya karibuni walipata Sh36 na wengine wakapata Sh80. Ni wachache sana walipata Sh100. Vile washauri wa rais walifanya ni kuchukua ile bei ya juu katika mnada na kuitangaza kuwa malipo kwa wakulima,” akasena Bw Miriti. Mnamo Februari 3, Waziri wa Kilimo Peter Munya alikutana na wakulima wa zao hilo katika uwanja wa Ihura ulioko Kaunti ya Murang’a na akawaambia kuwa anaelewa kuwa kuna shida ya malipo duni katika sekta hiyo. Alisema kwamba kuna hujuma kutoka kwa madalali, wasimamizi wa mashirika ya wakulima na pia wakora ili kuwanyima wakulima nafuu katika malipo. “Hata wabunge wenu mnafaa muwaulize ni kwa nini huwa wanapinga miswada ya kubadilisha sera za malipo na hiyo ndiyo sababu kuu mnachukia serikali na rais wetu kufuatia malipo duni. Nawahakikishia kuwa tutarekebisha hali hiyo kupitia sera na mageuzi katika mashirika,” akasema kabla ya Rais kutangaza mnamo Februari 3 akiwa Ikulu ndogo ya Sagana kwamba bei imeimarika. Hali ni iyo hiyo kwa wafugaji ambao wanalalamika kufuatia mfumko wa bei za chakula na madawa kwa mifugo, wakulima wakilia kupanda kwa bei ya fatalaiza ambayo pia imepunguka ubora na madalali kudidimiza bei za parachichi na mandizi nao wazalishaji maziwa wakiteta kukosa uthibiti wa bei hasa katika misimu ya mvua. Katika mkutano wa Murang’a, Bw Munya alililiwa na wakulima aagize vitengo vya kiusalama viwakinge kutokana na wezi wa mazao ya kilimo ambao huyachuuza kwa madalali barabarani. Mkurugenzi wa Shirika la Utafiti wa masuala ya Kiuchumi la NewTimes Bw Wanjumbi Mwangi alisema kuwa “kutoa takwimu zisizo sahihi kuhusu maisha ya wananchi huangazia serikali kama inayodanganya kwa njia ya ukatili na hali huwa ni ya kuzidisha hasira kuihusu.” “Kila mara alikuwa akifuatilia matokeo yangu. Ninakumbuka kuna wakati nikiwa katika kidato cha pili na matokeo yangu hayakuwa mazuri. Aliniambia nimchungie mifugo na awe akinilipa kwa kazi hiyo. Huo ndio wakati nilipoamua kutia bidii masomoni,” akasema Jimmy. Kwa upande mwingine, alisema kuwa babake alikuwa kielelezo kwake na kila mara alimwongoza kwa upole na kumshauri atie bidii katika kila jambo. Kwa upande wake, Judy Wanjiku Kibaki alimtaja babake kama kiongozi aliyewapenda na kuwaenzi. Alisema babake alikuwa akimpeleka shuleni kila asubuhi na hata kuhudhuria mikutano ya maendeleo shuleni kama wazazi wengine. “Alituonyesha upendo bila upendeleo. Alienzi elimu sana. Kila mara angetushauri tusome kwa bidii na kufuata ndoto zetu. Alinifunza mengi na kila mara nilikuwa nikimtazamia,” akasema Bi Wanjiku. Alimsifu babake kwa kutomlazimisha kuingia kwenye siasa na kuanika maisha yake kwa umma. Kadhalika, alisema amejifunza subira kutoka kwa hayati babake ambaye alionyesha sifa ya kuwa mtulivu wakati wote. “Katika uongozi wake, alikuwa mtulivu na mpenda amani. Hata wakati wa siasa, alikuwa mwenye subira na kila mara angehubiri amani. Daima atabaki kwenye kumbukumbu zetu,” akasema Bi Wanjiku. Jimmy Kairu, rafiki wa dhati wa familia ya hayati Mzee Kibaki alisema kuwa daima uhusiano wa familia hizo mbili utabaki kidete. Alisema kuwa familia hizo mbili zimekuwa zikishirikiana kwa karibu na kuwa kamwe uhusiano huo hautafifia. Alimtaja Mzee Kibaki kama kiongozi ambaye nia yake kuu ilikuwa ni kuendeleza uchumi na kuwaunganisha Wakenya. Tuju apuuzilia mbali hatua ya Dkt Mutua kugura Azimio MKURUGENZI Mkuu wa muungano wa Azimio La Umoja-One Kenya Raphael Tuju amepuuzilia mbali hatua ya Gavana wa Machakos Alfred Mutua kujiunga na muungano wa Kenya Kwanza. Akiongea na wanahabari katika mkahawa wa Serena, Nairobi Jumatatu, Mei 9, 2022, Bw Tuju alisema kuwa Dkt Mutua alikuwa anashinikiza apewe nakala ya mkataba wa Azimio ili aulinganishe na ule wa Kenya Kwanza. Alisema kuwa viongozi wa Azimio walikuwa na habari kwamba Gavana huyo wa Machakos alikuwa ameanza majadiliano na mrengo huo unaoongozwa na Naibu Rais William Ruto. “Wengine wao walikuwa wakiongea na upande ule mwingine na walitaka stakabadhi hiyo kwa manufaa yao. Na kwa sababu tulikuwa tumepata habari za ujasusi kuhusu njama yao, hatukuona sababu ya kuendelea kuzungumza nao,” Bw Tuju akasema. Dkt Mutua alisema kuwa aliondoka Azimio baada ya ombi lake la kutaka apewe nakala ya mkataba uliotiwa saini na vyama tanzu kugonga mwamba. Hata hivyo, Bw Tuju alisema kiongozi huyo wa chama cha Maendeleo Chap Chap hakuwa tayari kuunga mkono muungano wa Azimio bali alikuwa akitumia mkataba huo wa makubaliano kama kisingizio. “Cheti cha ndoa huwa hakijengi ndoa. Kilichoko ndani ya stakabadhi hiyo sio muhimu, kile ambacho ni muhimu ni heri njema,” mkurugenzi huyo wa Azimio akasema. “Tumeshawishika kwamba muungano ambao unaweza kuleta maendeleo nchini ni Kenya Kwanza chini ya uongozi wa William Ruto. Nina habari kwamba vyama vingine vitano vinapanga kugura Azimio kutokana an sababu na ulaghai na hatua ya kutenga maeneo fulani kwa vyama fulani,” Bw Mutua akasema. Wafugaji maeneo kame walia serikali imewapuuza WAFUGAJI kutoka maeneo kame nchini wamelalamikia kuendelea kpuuzwa na serikali mifugo yao ikihangaishwa na kiangazi na kusombwa na mafuriko kufuatia mvua kubwa inayoshuhudiwa katika baadhi ya maeneo hayo. Huku asilia 90 ya wakazi sehemu kame ikitegemea ufugaji, wamesema wanakadiiria hasara ya mali iliyosababishwa na majanga hayo. Kwa sasa, wanategemea chakula cha msaada kupitia wahisani na wasamaria wema hali wanayohoji imesababishia wengi msongo wa mawazo. Hali kadhalika, wamesema mizozo ya kijamii inayoripotiwa maeneo hayo imetokana na nyakati na hali ngumu wanayopitia. Matiang’i ashutumu sheria kwa kuruhusu washukiwa kuwania WAZIRI wa Usalama Fred Matiang’i ameonya kuhusu uwezekano wa wahalifu kuchaguliwa katika viti mbalimbali kwenye Uchaguzi Mkuu ujao kutokana na sheria hafifu za kuzuia washukiwa kugombea vyeo. Dkt Matiang’i alisema kuwa sheria hizo hafifu zinawezesha wanasiasa kutumia mabilioni ya hela za wizi katika kampeni bila wahusika kuulizwa walipozitoa. Waziri Matiang’i aliondolea lawama Tume Huru ya Uchaguzi na Mipaka (IEBC) kuhusu wanasiasa kutumia mabilioni ya fedha katika kampeni zao. “Sheria zilizopo kuhusu usimamizi wa fedha ni hafifu. Hivyo kuna hatari kwamba asilimia 40 ya viongozi watakaochaguliwa watakuwa wahalifu,” akasema. Dkt Matiang’i alikuwa akizungumza mjini Naivasha, Kaunti ya Nakuru wakati wa kongamano la kitaifa la kujadili mageuzi katika mfumo wa upatikanaji haki. Kuna wanasiasa kadhaa ambao wamepewe tiketi na vyama mbalimbali kuwania vyeo vya kisiasa kwenye uchaguzi ujao licha ya kuwa na kesi hasa kuhusu ufisadi na hata mauaji. IEBC imesema kuwa kisheria haina uwezo wa kuzima washukiwa hao, hivyo ni juu ya Wakenya kuamua iwapo watawachagua. Wengine waliohudhuria kongamano hilo ni Jaji Mkuu Martha Koome, Mwenyekiti wa IEBC Wafula Chebukati, Mkuu wa Mashtaka ya Umma Noordin Haji na Mkurugenzi wa Idara ya Kuchunguza Uhalifu (DCI) George Kinoti. Katika mkutano huo, Waziri Matiang’i pia alisema kuwa matumizi mabaya ya mitandao ya kijamii yanahatarisha usalama na amani nchini huku uchaguzi ukikaribia. JUKWAA la mtandao la kutafuta ajira la BrighterMonday limeibuka kuwa maarufu na lenye kupendwa na mamilioni ya wanaotafuta ajira. Zaidi ya watu milioni 4.6 wanaotafuta kazi na waajiri zaidi ya 150,000 wanapendelea jukwaa hilo kutokana na huduma zake bora. Jukwaa hilo ni sehemu ya kampuni ya African Talent Company na linatumika katika nchi za Nigeria, Ghana na Uganda. Mkurugenzi mkuu wa kampuni hiyo Hilda Kabushenga Kragha alisema kuwa, kampuni hiyo itapanua huduma zake ili kuleta pamoja watu wengi zaidi wanaotafuta ajira na waajiri. “Tuna uwezo wa kuwezesha waajiri kupata watu waliona tajriba hitajika ili kuboresha sekta ya ajira nchini. Waajiri watapata orodha ya majina ya watu waliobobea katika sekta hitajika. Hii itawawezesha kuwaajiri watu waliona uwezo wa kuwasaidia kuendeleza na kuimarisha kampuzi zao,” akasema Bi Kragha. Kadhalika, kampuni hiyo pia inanuia kutoa mafunzo za kidigitali kwa watu wanaotafuta ajira ili kuwawezesha kupata tajriba husika na kuwaweka katika mstari wa mbele kupata ajira. Mazao yanayonawiri maeneo kame yana mchango mkubwa kimaendeleo MAENEO ya jangwa na nusu jangwa yanaunda asilimia 80 ya ardhi ya Kenya. Mimea inayostahimili makali ya ukame na magonjwa, kulingana na Mkurugenzi Mkuu wa The International Crops Research Institute for the Semi-Arid Tropics (ICRISAT), Dkt Jacqueline Hughes serikali na wadauhusika wanapaswa kuungana kuhamasisha wakazi kuikumbatia. ICRISAT ni shirika lisilo la kiserikali linalopiga jeki wakulima nchini katika maeneo kame, na Dkt Hughes anasema itakuwa rahisi kufanikisha kilimo sehemu hizo serikali na sekta za kibinafsi zikishirikiana. “Uhaba wa chakula na baa la njaa linalokumba wakazi maeneo hayo, yote yataangaziwa wenyeji wakihimizwa kukuza mimea yenye ustahimilivu wa juu dhidi ya ukame na magonjwa,” Dkt Hughes asisitiza. Buchari hiyo ya kuku itajengwa katika kaunti ndogo ya Kasarani, na imebajetiwa kugharimu Sh8 milioni. Kuku wa mfugaji kiungani mwa jiji la Nairobi. Serikali ya kaunti ya Nairobi inapanga kujenga kituo cha kuchinjia kuku. PICHA | SAMMY WAWERU Msukumo wa mradi huo unatokana na kuendelea kuongezeka kwa idadi ya wafugaji wa kuku jijini Nairobi. Nairobi inakadiriwa kuwa na zaidi ya wafugaji 400 wa kuku. Kufuatia uhaba wa ardhi na changamoto za mazingira – majaa ya taka, wataalamu wa mifugo wanaonya utupaji kiholela wa viungo vya kuku au kuku waliofariki ni hatari na unaweza kuchangia mkurupuko wa magonjwa hatari ya wanyama kwa binadamu. “Magonjwa kama vile Salmonella yanatokana na mazingira machafu ya kuku, na ni hatari kwa binadamu,” aonya Dkt Victor Yamo, Meneja wa Uhamasishaji Kampeni Haki za Mifugo, katika Shirika la World Animal Protection. Mashauriano yafanywa kuinua uchumi baharini SERIKALI inaendeleza mashauriano na Norway ili kupata ujuzi wa kutumia kikamilifu rasilimali za baharini kwa minajili ya kuinua uchumi wa Pwani. Mkurugenzi Mkuu wa Taasisi ya Utafiti wa Baharini na Uvuvi nchini (KMFRI), Prof James Njiru, alisema mashauriano yanafanywa baina ya taasisi hiyo na Shirika la Ushirikiano wa Kimaendeleo la Norway. Taifa hilo lina ujuzi mkubwa kuhusu masuala ya baharini. ambao unaweza kufaidi Kenya hasa kupitia kwa mafunzo.Imebanika kuwa, ukosefu wa ujuzi wa kisasa ni miongoni mwa sababu ambazo zinaepusha wavuvi kutumia mbinu bora baharini, na hivyo kuachia makampuni ya kigeni nafasi ya kuvua samaki tele katika maji makuu ya bahari za Kenya. “Ajira nyingi huendea nchi nyingine ilhali vijana Wakenya wanaweza kufanya kazi hizo wakipewa mafunzo ya kutosha,” akasema Prof Njiru. Umaskini chanzo cha mimba za mapema – Shirika UMASKINI na ukosefu wa mahitaji ya kimsingi vinachangia ongezeko la mimba za wasichana walio na umri mdogo na maambukizi ya Ukimwi, Kaunti ya Siaya, inasema ripoti ya shirika lisilo la serikali la Globcom. Kulingana na mkurugenzi wa shirika hilo Bw Ibrahim Otieno, umaskini unawasukuma wasichana hao kushiriki ngono na wanaume wa umri mkubwa ili wapate mahitaji ya muhimu. Matumizi ya mihadarati na dhuluma za jinsia pia zinatajwa kuchangia ongezeko la mimba za mapema miongoni mwa wasichana katika kaunti hiyo. Aliyeiba kipakatalishi kanisani atupwa jela miaka mitatu bila faini MWANAMUME mmoja aliyeiba kipakatalishi na vifaa vingine vyenye thamani ya Sh110,000 kanisani baada ya kuhudhuria misa katika kanisa hilo amefungwa kifungo cha miaka mitatu na nusu. Hakimu mwandamizi wa korti ya Kibera, Esther Bhoke, alimhukumu Joseph Kamau Ndung’u baada ya kukubali kuwa alivamia afisi moja katika kanisa la Nairobi Chapel kando ya barabara ya Ngong na kuiba vifaa hivyo. Sonko apewa siku 21 kujibu kesi ya kutelekeza mtoto MAHAKAMA imempa makataa ya siku 21 aliyekuwa gavana wa Nairobi, Mike Mbuvi Sonko, kujibu kesi iliyowasilishwa na mwanamke anayedai kuwa mpenziwe wa zamani akisema ametelekeza jukumu la malezi ya binti yao mwenye umri wa miaka 15. Hakimu Mkuu wa Mahakama ya Ngong, Pamela Achieng, mnamo Ijumaa aliwaamuru mawakili wa Bw Sonko kujibu malalamishi hayo ili madai hayo yatengewe siku ya kusikilizwa na uamuzi kutolewa. Korti ilitoa uamuzi huo baada ya mawakili, Mbichire & Co Advocates, kuomba kuongezewa muda ili kujiandaa kujitetea dhidi ya madai na matakwa yaliyotolewa na mwanamke huyo. Kesi hiyo ilikuwa imetengewa siku ya kutajwa ili kuthibitisha ikiwa wakili wa mwanamke huyo alikuwa amemkabithi mwanasiasa huyo nakala za korti na ikiwa alikuwa amejibu.Wakili aliahirisha kesi hiyo hadi Juni 23, 2022. Mwanamke huyo anaitisha Sh448,450 kila mwezi kutoka kwa Bw Sonko kugharamia malezi ya mtoto ikiwemo chakula na pesa za matumizi, kodi ya nyumba, ulinzi, saluni, mavazi, mjakazi, burudani, bima ya afya, elimu, usafiri na matumizi mengineyo. Huku uamuzi wa kesi ukisubiriwa, anamtaka Bw Sonko ashurutishwe kulipa karo ya shule ya Sh86,000 na kiasi kingine cha Sh30,450 kugharimia matumizi ya shule na sare, bima ya afya na malezi ya mtoto. Aidha, anamtaka Bw Sonko aagizwe kulipa deni la karo la Sh37,000. Kupitia wakili Dan Okemwa, mwanamke huyo anasema mtoto husika ni mwanafunzi wa Kidato cha Pili na bado hajarejea shule tangu zilipofunguliwa mnamo Aprili 26, 2022. “Mimi na Sonko ndio wazazi halisi wa mtoto huyu,” anasema mwanamke huyo ambaye hajatambulishwa ili kumlinda mtoto. “Hali ya kubaguliwa imemwathiri mtoto kisaikolojia kwa sababu haelewi ni kwa nini baba yake anamchukia. Isitoshe, mtoto amedhulumiwa na kudhihakiwa shuleni kwa sababu ya jina lake hivyo kumwathiri kiakili na ameashiria kuwa anataka kuhamishwa shule hiyo,” alisema. Anasema walikutana na Bw Sonko mnamo 1999 na punde baadaye wakaanza kuchumbiana. Uhusiano wao ulikuwa na pandashuka hadi walipompata mtoto huyo mnamo Aprili 17, 2007. Mnamo Jumapili, Rais Uhuru Kenyatta na Dkt Ruto walinyoosheana kidole cha lawama kila mmoja akikosoa mwingine kufuatia tofauti zao. Bw Kega, ambaye amekuwa mshirika wa karibu wa Rais Kenyatta, alisema ana uhakika kuwa muungano wa Azimio la Umoja One Kenya utashinda viti vingi vya ubunge, useneta na ugavana kwenye uchaguzi mkuu wa Agosti 9. Bw Kega alisema Dkt Ruto anafaa kuwa mtu wa mwisho kulaumu serikali inayomlipa mshahara. “Hata wengi wao waliofikia umri wa miaka 70 hukosa kupokea fedha za wazee kutoka kwa serikali. Na hata wengi pia hawazuru hospitali kwa kukosa mtu wa kuwapeleka kupata matibabu. Wengine wanaishi peke yao katika boma zao,” alifafanua Bw Muiruri. “Lakini video hiyo ya Wamuratha akiwarushia wananchi wa Ruiru keki inahuzunisha. Hata watu maskini huchukuliwa kama watu wastaarabu na kuwekewa pilau mikononi. Chakula hakipaswi kurushwa vile!” akaandika Gathenya. Wito uchaguzi uwe wa amani Idd-ul-Fitr ikiadhimishwa nchini WAISLAMU kote nchini jana waliadhimisha mwisho wa Ramadhan huku miito ikitolewa kwa Wakenya kudumisha utulivu na amani kabla na baada ya uchaguzi mkuu wa Agosti 9. Kutoka Lamu, Mombasa hadi Kitale Waislamu walishukuru Mungu kwa kumaliza mfungo kwa amani. Mjini Kitale katika Kaunti ya Trans Nzoia, maimamu waliwarai wanasiasa kuvumiliana, wakisema wanapaswa kujali mwelekeo wa nchi badala ya maslahi yao binafsi. “Ni katika wakati huu ambapo hofu za ghasia za kisiasa huibuka. Matokeo yake huwa mapigano. Tunawaomba wanasiasa wetu kuzingatia amani wanapozunguka katika sehemu tofauti nchini kutafuta kura,” akasema Imam Mohamed Diko. Aliyekuwa Mshirikishi Mkuu wa eneo la Bonde la Ufa, Bw George Natembeya, aliungana na Waislamu katika Msikiti wa Jamia na Pangani, ambapo aliahidi kuhakikisha kuwa changamoto zao zimeshughulikiwa. “Tunakumbana na changamoto nyingi sana kama matumizi ya mihadarati, umaskini na uhalifu. Tunafaa kuungana ili kukabili changamoto hizi,” akasema Bw Chemno. Tofauti na miaka iliyopita ambapo makundi tofauti ya Waislamu yaliadhimisha Idd-Ul-Fitr siku tofauti, shamrashamra za mwaka huu ziliandaliwa siku moja. Hii ni baada ya Kadhi Mkuu, Ahmed Muhdhar kutangaza Jumapili usiku kwamba mwandamo wa mwezi ulionekana Witu, Tchundwa na Kipini, Kaunti ya Lamu. “Ni jambo la kujivunia sana ambapo Waislamu wote wa Kenya walisherehekea pamoja kwa mara ya kwanza baada ya miaka kadhaa,” akasema Imam wa msikiti wa Sparki, Kaunti ya Mombasa, Sheikh Abu Hamza. Imam huyo alisema kuwa kuna matumaini ya kuondoa mgawanyiko kuhusu kufunga na kufungua siku tofauti jinsi ilivyokuwa miaka iliyopita. “Naona kutokana na Waislamu kusherehekea sikukuu kwa pamoja, kunaweza kuwa ni dalili nzuri ya suluhisho la kudumu la mgawanyiko uliokuwepo kumalizika ikiwa pande zilizokuwa zina tofauti zitakubaliana kuhusu jambo hilo,” akasema Sheikh Hamza. Kanisa lajitenga na mwanamume anayedaiwa kuwachoma wavulana 3 KANISA la Deliverance limekanusha kuwa mwanamume aliyedaiwa kuwachoma wavulana watatu wa shule kwa kushukiwa kuiba keki za Sh80, alikuwa ni mmoja wa wachungaji wake. Tukio hilo liliripotiwa katika kijiji cha Kaptimbor, viungani kwa mji wa Kabarnet, Kaunti ya Baringo wiki iliyopita. Msimamizi wa kanisa hilo eneo la Kerio, Padre John Sawe, alisema kwamba mshukiwa kwa jina Joseph Mduma, hakuwa pasta bali mshirika, kabla ya kuhama kanisa hilo. Hata hivyo, Bw Sawe alithibitisha kisa hicho akisema kuwa adhabu iliyopatiwa wavulana hao ilikuwa ya kinyama na kinyume cha mafunzo ya kanisa hilo. “Tumehuzunishwa na ripoti kwamba baadhi ya wavulana walichomwa kwa madai ya wizi na tunalaani vikali kisa hicho,” alisema. Mshukiwa “Mshukiwa, anayetajwa kuwa pasta sio mmoja wetu kamwe. Alikuwa mshiriki katika kanisa letu zamani kabla ya kuhama. Viongozi wote wa makanisa yetu wako na vitambulisho na wanajulikana na umma,” alisema Padri Sawe. Alisema kwamba kanisa la Deliverance lina utaratibu wake na mapasta wake wana maadili. “Aliyekuwa akionyeshwa katika vyombo vya habari si pasta wa kanisa letu la Kabarnet na hatuko na tawi lingine katika mji huo,” alisema. Pasta Henry Kipng’ok wa kanisa la Deliverance mjini Kabarnet, alisema kwamba wana utaratibu wa kutawaza mapasta, na akaongeza kuwa Bw Mduma alikuwa tu mcheza piano katika kanisa hilo kabla ya kuhama. Utaratibu wa kanisa “Huwa tunatawaza mapasta wetu na mwanamume anayedaiwa kuwa pasta katika kanisa hili alikuwa tu mcheza piano miaka iliyopita na akatoweka. Tunataka kuambia ulimwengu kwamba si pasta wa kanisa letu inavyodaiwa. Vyombo vya habari vinafaa kukoma kupaka tope kanisa la Deliverance kwa kuwa tuko na jina ambalo tumejenga kwa miaka mingi,” akasema Bw Kipng’ok. Mshukiwa huyo pamoja na mwenzake Daniel Cherop, ambaye ni mwajiriwa wake, wanalaumiwa kwa kuchoma wavulana watatu kwa madai waliiba pakiti ya keki ya Sh80 kutoka duka lake Jumanne usiku. Inadaiwa kuwa wawili hao pamoja na mshukiwa mwingine ambaye anasakwa, waliwachoma watoto hao miguu. Wavulana hao wanatibiwa katika hospitali ya Rufaa ya Kaunti ya Baringo wakiwa na majeraha mabaya ya moto. Viongozi wa South Rift wataka mnada wa chai eneo hilo VIONGOZI wa Kusini mwa Bonde la Ufa, wamefufua wito wa kuwa na mnada wa chai katika eneo hilo, linalozalisha zao hilo kwa wingi nchini. Viongozi hao miongoni mwao Gavana wa Kericho Paul Chepkwony, mwenzake wa Bomet Dkt Hillary Barchok na mwaniaji wa ugavana kaunti ya Kericho kwa tikiti ya chama cha United Democratic Alliance (UDA), Dkt Erick Mutai, wanasema kwamba kuanzishwa kwa mnada katika eneo hilo kutapatia ushindani ule wa chai wa Mombasa ambao unashughulikia kanda nzima. Nchi wanachama wa Jumuiya ya Afrika Mashariki (EAC) Kenya, Tanzania, Uganda na Rwanda huuza chai yao kupitia mnada wa chai wa Mombasa. “Tuko na shida na soko la mnada la chai Mombasa hasa kuhusu uamuzi wa gredi ya chai unaofanywa kwa kuonja chai kubaini ubora wa zao. Lakini kwa kuwa hakuzingatii mbinu za kisayansi, kumekuwa na mzozo mwingi kuuhusu, unaohitaji kurekebishwa,” Dkt Mutai alisema. Alidai kwamba wakulima wa mashamba madogo ya chai katika eneo hilo wamekuwa wakipunjwa kwa miaka mingi kupitia mbinu hiyo na wamekuwa wakiomba ibadilishwe bila mafanikio. Alisema kuanzishwa kwa mnada mpya katika eneo hilo, kutasaidia kutatua suala hilo. “Mombasa ni mnada wa kikoloni wa chai ambao shughuli zake zinahitaji kunyooshwa. Kuendelea mbele, tutashirikiana na kaunti za Kericho, Bomet na Nandi kushinikiza kuanzishwa kwa mnada wa chai katika eneo la Kusini mwa Bonde la Ufa,” alisema Dkt Mutai. Alisema serikali za kaunti zitaajiri maafisa zaidi wa kilimo ambao kazi yao hasa itakuwa kusaidia wakulima wa mashamba madogo kukumbatia mbinu za kisasa cha kilimo ambazo zitachochea uzalishaji kuongezeka. “Kilimo kikiwa jukumu lililogatuliwa, serikali za kaunti zinafaa kusaidia wakulima kupata aina bora za mbegu za chai na kutumia mbinu bora ili waweze kupata faida kutoka kwa uwekezaji wao,” alisema Dkt Mutai. Chini ya sheria ya Chai ya 2020, Serikali ya Kitaifa imeanzisha mageuzi katika mnada wa chai Mombasa na kuweka bei za chini za kilo moja ya chai. Waziri wa Kilimo, Bw Peter Munya, amesema kuwa serikali inafuatilia soko na kwamba itahahakikisha wakulima hawapunjwi. Baadhi ya sehemu za Sheria ya Chai hata hivyo zimesimamishwa na Mahakama Kuu Mombasa, Nairobi na Bomet, hasa kuhusiana na uuzaji wa moja kwa moja wa zao hilo, huku sheria hizo mpya zikifunga wadau kuuza kupitia mnada wa chai wa Mombasa. Kampuni kubwa za kimataifa za chai chini ya chama cha Wakuzaji wa Cha Kenya (KTGA), zimeomba serikali kubadilisha sehemu tata za sheria hiyo ambazo zinasema ni kinyume cha mbinu bora za biashara. Kanisa lajitenga na mwanamume anayedaiwa kuwachoma wavulana 3 KANISA la Deliverance limekanusha kuwa mwanamume aliyedaiwa kuwachoma wavulana watatu wa shule kwa kushukiwa kuiba keki za Sh80, alikuwa ni mmoja wa wachungaji wake. Tukio hilo liliripotiwa katika kijiji cha Kaptimbor, viungani kwa mji wa Kabarnet, Kaunti ya Baringo wiki iliyopita. Msimamizi wa kanisa hilo eneo la Kerio, Padre John Sawe, alisema kwamba mshukiwa kwa jina Joseph Mduma, hakuwa pasta bali mshirika, kabla ya kuhama kanisa hilo. Hata hivyo, Bw Sawe alithibitisha kisa hicho akisema kuwa adhabu iliyopatiwa wavulana hao ilikuwa ya kinyama na kinyume cha mafunzo ya kanisa hilo. “Tumehuzunishwa na ripoti kwamba baadhi ya wavulana walichomwa kwa madai ya wizi na tunalaani vikali kisa hicho,” alisema. Mshukiwa “Mshukiwa, anayetajwa kuwa pasta sio mmoja wetu kamwe. Alikuwa mshiriki katika kanisa letu zamani kabla ya kuhama. Viongozi wote wa makanisa yetu wako na vitambulisho na wanajulikana na umma,” alisema Padri Sawe. Alisema kwamba kanisa la Deliverance lina utaratibu wake na mapasta wake wana maadili. “Aliyekuwa akionyeshwa katika vyombo vya habari si pasta wa kanisa letu la Kabarnet na hatuko na tawi lingine katika mji huo,” alisema. Pasta Henry Kipng’ok wa kanisa la Deliverance mjini Kabarnet, alisema kwamba wana utaratibu wa kutawaza mapasta, na akaongeza kuwa Bw Mduma alikuwa tu mcheza piano katika kanisa hilo kabla ya kuhama. Utaratibu wa kanisa “Huwa tunatawaza mapasta wetu na mwanamume anayedaiwa kuwa pasta katika kanisa hili alikuwa tu mcheza piano miaka iliyopita na akatoweka. Tunataka kuambia ulimwengu kwamba si pasta wa kanisa letu inavyodaiwa. Vyombo vya habari vinafaa kukoma kupaka tope kanisa la Deliverance kwa kuwa tuko na jina ambalo tumejenga kwa miaka mingi,” akasema Bw Kipng’ok. Mshukiwa huyo pamoja na mwenzake Daniel Cherop, ambaye ni mwajiriwa wake, wanalaumiwa kwa kuchoma wavulana watatu kwa madai waliiba pakiti ya keki ya Sh80 kutoka duka lake Jumanne usiku. Inadaiwa kuwa wawili hao pamoja na mshukiwa mwingine ambaye anasakwa, waliwachoma watoto hao miguu. Wavulana hao wanatibiwa katika hospitali ya Rufaa ya Kaunti ya Baringo wakiwa na majeraha mabaya ya moto. Viongozi wa South Rift wataka mnada wa chai eneo hilo VIONGOZI wa Kusini mwa Bonde la Ufa, wamefufua wito wa kuwa na mnada wa chai katika eneo hilo, linalozalisha zao hilo kwa wingi nchini. Viongozi hao miongoni mwao Gavana wa Kericho Paul Chepkwony, mwenzake wa Bomet Dkt Hillary Barchok na mwaniaji wa ugavana kaunti ya Kericho kwa tikiti ya chama cha United Democratic Alliance (UDA), Dkt Erick Mutai, wanasema kwamba kuanzishwa kwa mnada katika eneo hilo kutapatia ushindani ule wa chai wa Mombasa ambao unashughulikia kanda nzima. Nchi wanachama wa Jumuiya ya Afrika Mashariki (EAC) Kenya, Tanzania, Uganda na Rwanda huuza chai yao kupitia mnada wa chai wa Mombasa. “Tuko na shida na soko la mnada la chai Mombasa hasa kuhusu uamuzi wa gredi ya chai unaofanywa kwa kuonja chai kubaini ubora wa zao. Lakini kwa kuwa hakuzingatii mbinu za kisayansi, kumekuwa na mzozo mwingi kuuhusu, unaohitaji kurekebishwa,” Dkt Mutai alisema. Alidai kwamba wakulima wa mashamba madogo ya chai katika eneo hilo wamekuwa wakipunjwa kwa miaka mingi kupitia mbinu hiyo na wamekuwa wakiomba ibadilishwe bila mafanikio. Alisema kuanzishwa kwa mnada mpya katika eneo hilo, kutasaidia kutatua suala hilo. “Mombasa ni mnada wa kikoloni wa chai ambao shughuli zake zinahitaji kunyooshwa. Kuendelea mbele, tutashirikiana na kaunti za Kericho, Bomet na Nandi kushinikiza kuanzishwa kwa mnada wa chai katika eneo la Kusini mwa Bonde la Ufa,” alisema Dkt Mutai. Alisema serikali za kaunti zitaajiri maafisa zaidi wa kilimo ambao kazi yao hasa itakuwa kusaidia wakulima wa mashamba madogo kukumbatia mbinu za kisasa cha kilimo ambazo zitachochea uzalishaji kuongezeka. “Kilimo kikiwa jukumu lililogatuliwa, serikali za kaunti zinafaa kusaidia wakulima kupata aina bora za mbegu za chai na kutumia mbinu bora ili waweze kupata faida kutoka kwa uwekezaji wao,” alisema Dkt Mutai. Chini ya sheria ya Chai ya 2020, Serikali ya Kitaifa imeanzisha mageuzi katika mnada wa chai Mombasa na kuweka bei za chini za kilo moja ya chai. Waziri wa Kilimo, Bw Peter Munya, amesema kuwa serikali inafuatilia soko na kwamba itahahakikisha wakulima hawapunjwi. Baadhi ya sehemu za Sheria ya Chai hata hivyo zimesimamishwa na Mahakama Kuu Mombasa, Nairobi na Bomet, hasa kuhusiana na uuzaji wa moja kwa moja wa zao hilo, huku sheria hizo mpya zikifunga wadau kuuza kupitia mnada wa chai wa Mombasa. Kampuni kubwa za kimataifa za chai chini ya chama cha Wakuzaji wa Cha Kenya (KTGA), zimeomba serikali kubadilisha sehemu tata za sheria hiyo ambazo zinasema ni kinyume cha mbinu bora za biashara. Mvutano wa Haji na Kinoti kufaa wahalifu WAKENYA wako katika hatari ya kukosa haki kortini kutokana na vita vya ubabe kati ya Mkurugenzi wa Mashtaka ya Umma (DPP) Noordin Haji na mwenzake wa Idara ya Uchunguzi wa Uhalifu (DCI) George Kinoti. Bw Kinoti tayari amepiga marufuku maafisa wake kuchukua maelezo kutoka kwa washukiwa au kutoa ushahidi kortini. Mkuu wa DCI pia ameagiza maafisa wake kutochukua alama za vidole vya washukiwa. Uhasama kati ya Mabw Haji na Bw Kinoti umechochewa zaidi na uamuzi uliotolewa na Mahakama Kuu siku ya Jumatatu wiki iliyopita ambapo maafisa wa polisi walipigwa marufuku kutayarisha na kutia saini hati za mashtaka. Jaji Anthony Mrima alisema kuwa hati za mashtaka zilizoandaliwa na maafisa wa polisi ni haramu na hazitakubalika mahakamani tena. Mahakama itakubali hati za mashtaka zilizoandaliwa na waendesha mashtaka kutoka afisi ya DPP. “Kifungu cha 157(9) cha Katiba kimempa DPP mamlaka ya kuandaa hati za mashtaka na wala si polisi,” akasema. Jaji Mrima alisema kuwa Idara ya Polisi, Tume ya Maadili na Kukabili Ufisadi (EACC), Tume ya Kitaifa kuhusu Haki za Kibinadamu (KNCHR), Mamlaka ya Ushuru (KRA) na taasisi nyinginezo za serikali zilizopewa majukumu ya kuchunguza uhalifu, hazijapewa mamlaka ya kutayarisha hati za mashtaka. “Afisa kutoka ofisi ya DPP ambaye atatayarisha hati ya mashtaka ndiye atajitwika jukumu la kurekodi maelezo kutoka kwa walalamishi na washukiwa na kisha kuyatetea kortini,” akasema Bw Kinoti kupitia barua yake kwa maafisa wote wa DCI. Bw Kinoti anasema kuwa jukumu la kuandaa hati ya mashtaka limekuwa la idara ya polisi chini ya Sheria ya Idara ya Polisi na Kanuni za Kupambana na Uhalifu. Agizo hilo la Bw Kinoti linamaanisha kuwa washukiwa sasa hawataandikisha taarifa katika vituo vya polisi wanapokamatwa. Aidha, inamaanisha kuwa kazi ya polisi itakuwa kukamata washukiwa na kusubiri maafisa wa DPP kuanzisha mchakato wa kuwafikisha mahakamani. Kuna uwezekano wa wahalifu kuachiliwa huru na polisi baada ya kukaa katika vituo kwa zaidi ya saa 24 bila kupelekwa kortini. Bw Kinoti amemtaka Jaji Mkuu Martha Koome na Mkuu wa Sheria Kihara Kariuki kuingilia kati kumaliza mvutano huo ambao unatishia Wakenya kupata haki mahakamani. Uhasama kati ya Mabw Kinoti na Haji pia umeibuka kuhusu mwongozo uliotolewa na DPP kuhusu jinsi ya kukabili ugaidi. Bw Kinoti ameshikilia kuwa hakushauriwa na DPP wakati wa kuandaa mwongozo huo. Tume yatishia kutorejeshea Malala ulinzi wa polisi TUME ya Huduma za Polisi nchini (NPSC) imemfokea seneta wa Kakamega, Cleopas Malala na kuapa kutomrudishia maafisa wa polisi wa kumlinda hadi pale atakapojitokeza wazi kuomba msamaha halali kwa idara ya polisi. Seneta Malala, ambaye anawania kiti cha ugavana Kakamega kwa tiketi ya UDA, alijipata pabaya alipodai kuwa kazi ya polisi haihitaji kisomo. Shinikizo kutoka kwa umma ilimlazimu kuomba msamaha kwa idara ya usalama. Kwa mujibu wa Bw Kinuthia, Seneta Malala alifaa kuelekeza msamaha wake kwa polisi aliowadhalilisha kimatamshi na wala si kwa idara ya usalama kwa jumla. Bw Kinuthia alisema tayari amejadiliana na Inspekta Jenerali wa Polisi, Bw Hilary Mutyambai, na kwamba Bw Malala katu hatapewa maafisa wa polisi kumlinda hadi pale atakapokubali kuomba msamaha maalum na wa moja kwa moja kwa polisi. Alisema yeye kama Mwenyekiti wa huduma za polisi hawezi kutoa ulinzi kwa watu ambao hawaheshimu kitengo hicho. Alitilia shaka pia kasi iliyotumiwa kupeana kandarasi hiyo katika mwaka wa kifedha wa 2020/2021 kwa kampuni ya Trans Border Enterprises bila kutangazwa. Alipofika mbele ya Kamati ya Uhasibu wa Umma (PAC) akiandamana na Bi Kwekwe, Kamishna Mkuu wa Huduma za Magereza ya Kenya, Brigedia Mstaafu John Warioba, alikiri kuwa kuporomoka kwa ukuta huo ilikuwa suala zito lililohitaji kuingiliwa kati na Baraza la Kitaifa la usalama (NSC). Baraza hilo huongozwa na Rais Uhuru Kenyatta. Bi Kwekwe alikuwa ametarajiwa kuwa mgombea mwenza wa Prof Hamadi Boga, kwa shindano la ugavana Kwale lakini akafichua kuwa barua yake ya kujiuzulu serikalini ilikataliwa. Kulingana naye, wakubwa wake katika idara hiyo iliyo chini ya Wizara ya Usalama wa Nchi inayosimamiwa na Waziri Fred Matiang’i, walimwambia kuna masuala aliyohitajika kukamilisha katika idara yake. Hata hivyo, hakubainisha ni masuala yapi hasa. Stakabadhi zilizowasilishwa na Bi Kwekwe kuhusu kandarasi hiyo tatanishi zilionyesha kuwa, cheti cha kwanza cha malipo ya Sh16.95 milioni ilitolewa Mei 5, 2017 na ya pili ya Sh4.97 milioni ikatolewa Julai 2, 2017. Malipo ya tatu ya Sh2.64 yalitolewa Oktoba 10, 2017 mkandarasi akalipwa Juni 26, 2018. “Baadaye iliripotiwa kuwa, mnamo Julai 24, 2018, mita 95 za ukuta uliporomoka na kusababisha majeraha kwa mlinzi mmoja,” ripoti ya mhasibu ikasema. Stakabadhi zinaonyesha kuwa, kitengo cha magereza kilitilia shaka mara kwa mara ujenzi ulivyokuwa ukifanywa lakini hakuna hatua zilizochukuliwa na idara ya urekebishaji tabia wala idara ya ujenzi wa miundomsingi ya umma. Hali hii ilipelekea mita nyingine 130 za ukuta kubomoka mnamo Julai 25, mwaka uliopita. Bi Kwekwe alikiri idara yake ilikosea kwa kupeana kandarasi bila kufuata kanuni lakini akaahidi kujitolea kufuata kanuni katika siku za usoni. “Nilichoarifiwa na wenzangu ni kuwa gereza hilo lina wafungwa hatari sana ilhali kulikuwa na ukuta mmoja pekee,” akasema, akieleza sababu za kuharakisha utoaji wa kandarasi. Mwenyekiti wa PAC, Bw Opiyo Wandayi, ambaye pia ni Mbunge wa Ugunja, alisema ushahidi uliopokewa kufikia sasa waashiria kuna sakata iliyolenga kufuja mali za umma. “Hapakuwa na nia yoyote ya kujenga ukuta kwa maslahi ya usalama wa nchi, bali hii ilikuwa ni njia ya kusaidia watu kadha kupata pesa,” akasema Bw Wandayi. Kamati iliambiwa kuwa, maafisa wa idara ya ujenzi wa miundomsingi ya umma kutoka Pwani hawakuhusika katika ujenzi wa ukuta huo na wale waliohusishwa walitoka Nairobi. Mbunge wa Suna Magharibi, Bw Peter Masara, alitilia shaka maelezo kwamba utoaji wa kandarasi uliharakishwa kwa vile ukuta huo ni muhimu kwa usalama wa nchi, akiuliza kwa nini haikuchukuliwa kwa uzito uo huo wakati ukuta ulipoporomoka. CECIL ODONGO: Kalonzo akatae mashauriano ya kusaka mwaniaji mwenza KINARA wa Wiper, Bw Kalonzo Musyoka anafaa akatae kushiriki mahojiano ya kusaka mwaniaji mwenza wa Bw Raila Odinga ndani ya Muungano wa Azimio la Umoja-One Kenya kwa kuwa mchakato huo unamdhalilisha na kumdunisha kisiasa. Kamati iliyoteuliwa baada ya mkutano wa vyama tanzu ndani ya muungano huo ulioongozwa na Rais Uhuru Kenyatta majuma mawili yaliyopita, inatarajiwa kuanza leo kuwahoji wale wanaoonekana kuwa na uzani wa kisiasa na wanatosha kuwa wagombeaji wenza wa Bw Odinga. Mahojiano hayo yanatarajiwa kukamilika Mei 10 ambapo kamati hiyo itaibuka na mwaniaji mmoja wa kupokezwa nafasi hiyo. Mbali na Bw Musyoka, wale ambao waliorodheshwa na kamati hiyo inayoongowa na Elizabeth Meyo ni kinara wa Narc Kenya, Martha Karua, mbunge wa zamani wa Gatanga Peter Kenneth, Waziri wa Kilimo Peter Munya, Magavana Hassan Joho (Mombasa) na Lee Kinyanjui (Nakuru), Mwakilishi wa Kike wa Murang’a Sabina Chege na mbunge wa Kieni Kanini Kega. Mwanzo, kati ya wanasiasa hawa wote, ni wazi kuwa hakuna yule ambaye yuko kwenye ‘ligi’ ya Bw Musyoka kisiasa. Mbali na kuhudumu kama makamu wa rais ndani ya serikali ya muungano kati ya 2008-2013 , Bw Musyoka alitumikia taifa kama waziri enzi za hayati Mzee Daniel Moi na Mwai Kibaki. Vilevile alihudumu kama Mbunge wa Mwingi Kaskazini kati ya 1983-2013. Je, uzoefu huu wote wa miaka mingi bado Azimio wanamhitaji Bw Musyoka kufika mbele ya jopo linalowahoji watu ambao hawamfikii kivyovyote katika uongozi na kisiasa? Aidha, kihesabu Bw Musyoka anamletea mezani Bw Odinga zaidi ya kura milioni 1.8, idadi ya juu zaidi ikilinganishwa na wengine ambao wameorodheshwa kwa nafasi ya mgombeaji mwenza. Ingawa kuna mjadala kuwa mgombeaji mwenza wa Bw Odinga anafaa atoke Mlima Kenya ili kulemaza umaarufu wa Dkt Ruto Mlimani, kuna uwezekano waziri huyo mkuu wa zamani bado atabwagwa eneo hilo hata kama Bi Karua au Mabw Kenneth na Kinyanjui watapokezwa wadhifa huo. Kulingana na itifaki, Bw Musyoka ndiye wa tatu baada ya Rais Kenyatta na Bw Odinga kwenye ngazi ya uongozi ndani ya Azimio la Umoja. Aidha, Bw Musyoka amekuwa nambari mbili au mwaniaji mwenza kwa Bw Odinga chini ya CORD 2013 na NASA 2017. Je, mbona wakati huo hakufanyiwa mahojiano hayo ilhali alimsaidia kuzoa kura nyingi licha ya kushindwa pembamba na Rais Kenyatta katika chaguzi hizo? Huenda hujuma dhidi ya Bw Musyoka ndani ya muungano huo ndiyo imesababisha awe akitoa kauli tatanishi na masharti makali kwa waziri huyo mkuu wa zamani. Tangu mwanzo ilikuwa bayana kuwa Bw Musyoka alikuwa akilenga kuwania Urais kwa tikiti ya OKA na hata kauli ambazo alikuwa akitoa baada ya kujiunga na Azimio ziliashiria kuwa huenda alilazimishwa kumuunga Bw Odinga. Hata hivyo, hilo halimaanishi kuwa hawezi kuunga mkono mrengo wa Kenya Kwanza. Sheria inaweza kumfunga ndani ya Azimio la Umoja lakini akiamua kuelekea mrengo wa Dkt Ruto basi ni Bw Odinga ambaye atapoteza pakubwa kisiasa. Korti yaokoa mzazi kumpeleka mtoto katika shule ghali MAHAKAMA ya masuala ya familia Mombasa imeamua kuwa wazazi hawastahili kulazimishwa kulipia mambo wasiyoweza kugharimia, wanapowajibika kutimiza haki za watoto. Akitoa uamuzi katika kesi ambapo mwanamume alishtakiwa kwa kutomlipia mtoto wake karo katika shule ya kibinafsi, Jaji John Onyiego alisema ushahidi ulionyesha kuwa baba huyo hana uwezo wa kusomesha mtoto katika shule ambayo mkewe wa zamani alitaka. Isaack Hassan na aliyekuwa naibu wake, Zaja, waelekea kuwa majaji ALIYEKUWA Mwenyekiti wa Tume Huru ya Uchaguzi na Mipaka (IEBC) na naibu mwenyekiti wa tume hiyo Lilian Mahiri Zaja ni miongoni mwa wanasheria walioorodheshwa kwa uteuzi wa Jaji wa Mahakama ya Rufaa na Mahakama Kuu, mtawalia. Bw Hassan ambaye alifutwa kazi mnamo Novemba 16, 2016 na nafasi yake ikachukuliwa na Wafula Chebukati, ni miongoni mwa watu 31 ambao watahojiwa kwa nafasi hizo. Hii ni baada ya majina yao kuorodheshwa na Tume ya Huduma za Majaji (JSC) kwenye taarifa iliyotumwa kwa vyombo vya habari Jumatano, Mei 4, 2022. Watu hao wanaojumuisha mawakili na majaji wa mahakama kuu wameorodheshwa kutoka kwa jumla ya watu 68 waliotuma maombi ya kutaka wateuliwe kwa nafasi hizo. Hii ni baada ya JSC kuitisha maombi ya nafasi hizo katika tangazo lililochapishwa magazetini mnamo Machi 14, 2022. Naye Bi Zaja ni miongoni mwa wanasheria 68 walioorodheshwa kwa nyadhifa za Majaji wa Mahakama Kuu. Hao ni miongoni mwa wanasheria 266 waliotuma maombi ya kutaka wateuliwa kwa nafasi hizo. Vile vile, Naibu Mkurugenzi wa Mashtaka ya Umma (DDPP) Dorcus Oduor ni miongoni mwa wanasheria 31 waliorodheshwa kwa nafasi za Majaji wa Mahakama ya Rufaa. Wengine walioorodheshwa kwa nafasi hizo ni pamoja na Majaji wa Mahakama Kuu Bi Hedwig Ong’udi na Jaji John Mativo, Jaji Nduma Nderi, Wakili Mkuu Patricia Nyaundi, Mwenyeti wa Tume ya Kitaifa ya Jinsia na Usawa Wilfred Lichuma miongoni mwa wengine. JSC imesema kuwa itaanza mahojiano ya wanasheria walioorodheshwa kwa nafasi ya Jaji wa Mahakama ya Rufaa kuanzia Juni 20 hadi Julai 6, 2022. Nao wale wanaosaka nafasa za Majaji wa Mahakama ya Juu watahojiwa kati ya Julai 7 hadi Agosti 8, 2022. “Kwa hivyo, umma unaulizwa kutuma memoranda au taarifa, kwa maandishi, kuhusu watu hawa,” akasema Katibu wa JSC Anne Amadi katika tangazo lililochapishwa katika gazeti la Daily Nation, toleo la Mei 4, 2022. Sonko atishia ‘kuanika Joho’ Mwanasiasa huyo wa Chama cha Wiper ambaye anajiandaa kuzindua kampeni zake za kushindania ugavana Mombasa alidai kuwa viongozi wa ODM Mombasa wameingia kiwewe kwa vile wanajua yale anayoweza kuyafanya katika kaunti hiyo. NMG yatoa msaada kwa makao ya watoto WAISLAMU nchini wakiendelea kusherehekea Sikukuu ya Idd, watoto wanaoishi katika makao ya Mama Fatuma, Jumatano walipata tabasamu na kushiriki sherehe ya aina yake baada ya kupokea msaada kutoka kwa Shirika la Habari la Nation (NMG). Makao hayo yaliyoanzisha mnamo 1966, yanapatikana mtaani Eastleigh, katika eneobunge la Kamkunji, Kaunti ya Nairobi na yanawapa hifadhi watoto 85. Wanahabari na wafanyakazi wa NMG walifika katika makao hayo kutoa msaada vyakula na bidhaa tele ili kuwasaidia kuwakimu watoto 85. Kati ya bidhaa ambazo NMG ziliwasilisha ni unga, mafuta ya kupikia, ndengu, supageti, mchele, sabani na bidhaa nyingine nyingi ambazo zitasaidia makao hayo kuwapa riziki watoto hao wasiobahatika katika jamii. Akizungumza baada ya hafla ya kukabidhiwa msaada huo, Mkurugenzi wa makao hayo Mohammed Hiribae alishukuru NMG na kusema kuwa kila mwaka shirika hilo limekuwa likiwafaa kuhakikisha watoto haohawatatiziki. “Leo tunasherehekea Idd na msaada wenu ambao tunauthamini mno umekuja kwa wakati. Tunawashukuru kwa kuwakumbuka watoto wanaoishi makao haya kila mwaka. Endeleni na mtindo huu wa kutoa msaada hata kwa wengine,” akasema Bw Hiribae. Mmoja wa watoto katika makao hayo Issah Adam ambaye ni mwanafunzi wa shule ya msingi, alifurahia msaada huo na kusema kuwa wengi wa waliokuwa wakiishi humo na kukamilisha masomo yao, wamefanya hivyo kutokana na ukarimu wa NMG pamoja na mashirika mengine ya kutoa msaada. “Makao hayo ni kama nyumbani na wema NMG umetufanyia leo hautasahaulika. Mmehakikisha kuwa tunasherekea Idd vizuri na tunawatilia dua ili mwenyezi mungu awabariki ili mzidi kuwafikia hata watu wengine,” akasema Adam. Kitengo cha mahusiano ya kijamii na nje cha NMG kiliongozwa na mratibu wake Naomi Ikenye ambaye alisema shirika hilo litaendelea na miradi kama hiyo si Mama Fatuma bali hata maeneo mengine nchini. Miili ya wavulana watatu yapatikana kwenye kidimbwi Juja Miili ya watatu hao wa umri wa kati ya miaka sita na 10 ilipatikana Jumatano mchana kwenye kidimbwi kilichojaa maji karibu na eneo la shughuli za uchimbaji mawe. Kulingana na wakazi wa kijiji hicho, mvua kubwa inayonyesha imesababisha maji kutuwama kwenye vidimbwi kadha. Bw Joseph Maina mkazi wa hapo alisema walipata habari kuwa kuna vijana watatu walipatikana wakielea kwenye kidimbwi hicho bila kutambulika kamili. Baadaye ndipo wakazi hao walifika hapo na kufanya juhudi za kuwaondoa vijana hao ndani ya kidimbwi hicho. “Tunaomba watu wanaohusika na uchimbaji wa mawe wawe makini kuona ya kwamba mashimo yanayoachwa wazi yanajazwa mchanga ili kusitokee tena janga kama hilo,” alisema Bw Maina. Bi Margret Wairimu aliye mkazi alisema mmoja kati ya vijana hao alipatikana alielea juu ya maji ya kidimbwi hicho lakini hao wengine wawili kuwaondoa wawili wengine walipatikana ndani ya matope baada ya wakazi kuzibua maji yaliyokuwa yametuwama. Naye Elizabeth Wanjiku alidai ya kwamba kwa muda mrefu wamekuwa wakilalamika kuwa maeneo ya kuchimba mawe yamekuwa hatari kwa usalama lakini hakuna hatua yoyote imechukuliwa. “Tungetaka serikali ya kaunti ya Kiambu kuingilia kati ili kuzuia maafa ya aina hiyo kushuhudiwa tena,” alisema Bi Wanjiku. Miili ya watatu hao ilipekekwa hadi chumba cha kuhifadhi maiti cha General Kago katika Hospitali ya Thika Level 5. Chini ya miezi sita iliyopita watu watano wamepoteza maisha yao katika eneo hilo la uchimbaji wa mawe. Na mwaka 2021 wachimbaji mawe wawili na dereva walifariki katika eneo la uchimbaji mawe Juja baada ya eneo fulani kuporomoka. Aidha, wakazi wa kijiji hicho wanaiomba serikali ya kaunti ya Kiambu iweke ua kuzingira eneo hilo ili lisiwe hatari kwa maisha ya binadamu. Wito wazazi wakome kutumia kauli ya Magoha kuhepa kulipa karo MWENYEKITI wa Chama cha Wakuu wa Shule za Sekondari nchini, (KESSHA), Kahi Indimuli, ametoa wito kwa wazazi ambao watoto wao wanajiunga na Kidato cha Kwanza walipe karo na wakome kutumia kauli ya Waziri wa Elimu, George Magoha kuwa walimu hawafai kuwatuma wanafunzi nyumbani kwa sababu ya karo kujitetea na kuhepa kuwajibika. Bw Indimuli ambaye ni Mkuu wa Shule ya Wavulana ya Machakos, alisema kuwa wazazi wengine sasa wanakataa kulipa karo wakidai kuwa Waziri Mogoha alisema kila mwanafuzi ajiunge na Kidato cha Kwanza. Hata hivyo, aliwataka wazazi wanaokosa kulipa karo wawe na sababu ya kutofanya hivyo. Kadhalika, alibainisha changamoto nyingine inayowakabili ni wazazi ambao wanajaribu kuwabadilisha watoto wao kutoka shule moja kwenda nyingine na baadaye kubadili mawazo na kutaka kurejea shule ya awali. “Baadhi ya wazazi wanabadili msimamo wao na kutaka kuwarejesha wanao katika shule za awali baada ya kugundua kuwa ilikuwa bora,” akasema Bw Indimuli. FIDA yataka wawaniaji wenza wa urais, ugavana wawe wanawake SHIRIKISHO la Mawakili Wanawake Kenya (FIDA-Kenya) linataka kila mwaniaji urais na ugavana mwanamume katika uchaguzi mkuu ujao kumteua mwaniaji mwenza mwanamke. Chama hicho kinasema kila juhudi zinapaswa kufanywa kuhakikisha usawa wa jinsia umetimizwa katika nyadhifa za uongozi. “Kwa wakati huu, wawaniaji wa viti vya kisiasa na miungano wanachagua manaibu wao na wawaniaji wenza kulingana na sheria na mwongozo wa IEBC. Mchakato huo unafaa kuzingatia usawa wa jinsia kwamba kuwe na naibu rais mwanamke kwa wagombeaji wote wa urais wanaume,” Mwenyekiti wa FIDA- Kenya, Nancy Ikinu alisema kwenye taarifa. Alisema FIDA Kenya inataka vyama vyote vya kisiasa, miungano, Tume ya Uchaguzi (IEBC), Jopo la kutatua mizozo ya vyama vya kisiasa na Msajili wa vyama vya kisiasa kuhakikisha wanawake wanapata nafasi za kugombea viti vya uongozi. “Tunaomba taasisi zote zinazosimamia na kusaidia mchakato wa uchaguzi kuhakikisha wanawake wanapata elimu kuhusu uchaguzi na jamii, kuwapa wagombeaji wanawake usaidizi kamili, mafunzo na pesa na kuondoa ubaguzi wa kisiasa unaozuia wanawake kushiriki kama wapigakura au wagombeaji,” alisema